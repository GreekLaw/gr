<!doctype html>
<html lang="el">
<head>
  <meta charset="utf-8">
  <title>Αναίρεση</title>
  <meta name="description"      content="Κερδίστε την αναίρεση, με ασπίδα τη νομολογία">
  <meta name="robots"           content="archive, follow, index, snippet">
  <meta name="viewport"         content="initial-scale = 1">
  <meta name="format-detection" content="telephone = no">
  <link rel="stylesheet"        href="./stylesheets/greeklaw.css">
  <script async                 src="./javascripts/nav.js"></script>
</head>
<body>
  <header><a href="./">Greek Law</a></header>
  <nav role="navigation"></nav>
<main role="main">
Θετικές προϋποθέσεις του παραδεκτού της αίτησης αναίρεσης είναι:<ul>
<li>η ύπαρξη απόφασης υποκείμενης σε αναίρεση, και</li>
<li>η άσκηση της αναίρεσης από πρόσωπο νομιμοποιούμενο προς τούτο<cite> ΑΠ 154/2017</cite>, και</li>
<li>η θεμελίωση της αναίρεσης σε έναν τουλάχιστον λόγο αναίρεσης<cite> ΑΠ 154/2017</cite>, και</li>
<li>η ύπαρξη εννόμου συμφέροντος στον διάδικο που την ασκεί<cite> ΑΠ 154/2017</cite>, και</li>
<li>η τήρηση ορισμένου τύπου για την άσκησή της<cite> ΑΠ 154/2017</cite>, και</li>
<li>η τήρηση ορισμένης προθεσμίας για την ασκησή της<cite> ΑΠ 154/2017</cite>.</li></ul>

Αρνητικές προϋποθέσεις του παραδεκτού της αίτησης αναίρεσης ειναι:<ul>
<li>η άσκηση της αναίρεσης για πρώτη φορά<cite> ΑΠ 154/2017</cite>, και</li>
<li>η μη αποδοχή της προσβαλλόμενης απόφασης<cite> ΑΠ 154/2017</cite>, και</li>
<li>η μη παραίτηση του διαδίκου από την τυχόν ασκηθείσα αίτηση αναίρεσης<cite> ΑΠ 154/2017</cite>.</li></ul>

Η πρόταση του ηττημένου διαδίκου να πληρώσει το κεφάλαιο, τους τόκους και την δικαστική δαπάνη όπως αναφέρονται στην απόφαση δεν αποτελεί σιωπηρή αποδοχή της απόφασης<cite> ΑΠ 880/2007</cite>.

<h2>Κατά ποιων αποφάσεων στρέφεται η αναίρεση</h2>
Η αναίρεση επιτρέπεται μόνο κατά των αποφάσεων που δεν μπορούν να προσβληθούν με ανακοπή ερημοδικίας και έφεση, δηλαδή κατά των ανεκκλήτων ή όσων έγιναν τελεσίδικες<cite> ΑΠ 709/2007</cite><cite> ΑΠ 153/2015</cite><cite> άρ.553 παρ.1 ΚΠολΔ</cite>.

Η αναίρεση κατά ερήμην απόφασης είναι επιτρεπτή μόνο αν δεν συγχωρείται κατ' αυτής ανακοπή ερημοδικίας ή έφεση, δηλαδή καθιερώνεται η αρχή της διαδοχικής άσκησης των προβλεπόμενων ένδικων μέσων<cite> ΑΠ 764/2017</cite>.

Η ερήμην οριστική απόφαση γίνεται τελεσίδικη μόνο αν δεν υπόκειται σε έφεση, και παύσει να υπόκειται σε ανακοπή ερημοδικίας, είτε διότι παρήλθε η δεκαπενθήμερη προς άσκηση αυτής προθεσμία από την επίδοση της ερήμην απόφασης, είτε διότι ο δικαιούμενος σε άσκηση αυτής ερημοδικασθείς διάδικος παραιτήθηκε νόμιμα από το δικόγραφο του ασκηθέντος ενδίκου μέσου της ανακοπής ή του δικαιώματος προς άσκηση αυτού<cite> ΑΠ 764/2017</cite>.

Η δήλωση για παραίτηση από το δικαίωμα προς άσκηση ενδίκου μέσου είναι έγκυρη και χωρίς να τηρηθεί ο διαδικαστικός τύπος του άρ.297 ΚΠολΔ, διότι ο τύπος αυτός αφορά αποκλειστικά την παραίτηση από το δικόγραφο ή το δικαίωμα ασκηθέντος ήδη ενδίκου μέσου<cite> ΑΠ 764/2017</cite>.

Η παραίτηση από το δικαίωμα άσκησης ανακοπής ερημοδικίας μπορεί να συνάγεται και σιωπηρώς από το ότι ο δικαιούμενος σε άσκηση αυτής ερημοδικασθείς διάδικος άσκησε αναίρεση χωρίς να ασκήσει ανακοπή ερημοδικίας<cite> ΑΠ 764/2017</cite>.

Για το κύρος μιας τέτοιας παραίτησης απαιτείται ειδική προς τούτο πληρεξουσιότητα του υπογράφοντος την αίτηση αναίρεσης δικηγόρου, η έλλειψη όμως αυτής μπορεί να καλυφθεί με έγκριση εκ των υστέρων του ασκήσαντος την αναίρεση διαδίκου, με συνέπεια, λόγω της αναδρομικής ενέργειας της έγκρισης που αφορά την παραίτηση από το δικαίωμα άσκησης ανακοπής ερημοδικίας, να ισχυροποιείται αναδρομικά η παραίτηση από τον χρόνο άσκησης της αναίρεσης, και να θεωρείται η απόφαση τελεσίδικη από τότε και ως εκ τούτου να υπόκειται σε αναίρεση από το χρονικό σημείο αυτό<cite> ΑΠ 764/2017</cite><cite> άρ.98 περ.β ΚΠολΔ</cite>.

Τελεσίδικη είναι η απόφαση η οποία, απεκδύοντας το δικαστήριο από κάθε περαιτέρω εξουσία, περατώνει τη δίκη επί της αγωγής και δεν μπορεί να προσβληθεί με ανακοπή ερημοδικίας και έφεση<cite> ΑΠ 764/2017</cite>.

Αν ο αναιρεσείων καταθέσει αίτηση αναίρεσης κατά της πρωτόδικης απόφασης, και καταθέσει έφεση κατά της ίδιας πρωτόδικης απόφασης, και παραιτηθεί του δικογράφου της έφεσης, η αίτηση αναίρεσης είναι εμπρόθεσμη<cite> ΑΠ 1384/2018</cite>.

Ο χαρακτήρας της απόφασης ως τελεσίδικης κρίνεται κατά τον χρόνο της άσκησης της αίτησης αναίρεσης, δηλαδή κατά τον χρόνο της κατάθεσης του δικογράφου της στη γραμματεία του δικαστηρίου που την εξέδωσε<cite> ΑΠ 1384/2018</cite><cite> ΑΠ 153/2015</cite><cite> ΑΠ 709/2007</cite>.

Αν διαρκεί ακόμη η προθεσμία της ανακοπής ερημοδικίας, και ασκηθεί κατά της ερήμην απόφασης αίτηση αναίρεσης, η αναίρεση είναι απορριπτέα ως απαράδεκτη<cite> ΑΠ 764/2017</cite><cite> άρ.577 παρ.1 ΚΠολΔ</cite>.

Αν η έφεση γίνει τυπικά δεκτή, και απορριφθεί κατ' ουσίαν, η πρωτόδικη απόφαση ενσωματώνεται στην εφετειακή<cite> ΑΠ 341/2015</cite><cite> άρ.553 παρ.1 ΚΠολΔ</cite>.
Αν η έφεση γίνει τυπικά δεκτή, και απορριφθεί κατ' ουσίαν, σε αναίρεση υπόκειται μόνο η εφετειακή απόφαση, γιατί με αυτήν περατώνεται οριστικά η δίκη<cite> ΑΠ 341/2015</cite>.

Αν η έφεση γίνει τυπικά δεκτή, και γίνει και κατ' ουσίαν δεκτή, η πρωτόδικη απόφαση εξαφανίζεται και παύει να υπάρχει<cite> ΑΠ 1103/2011 σκέψ.1</cite><cite> άρ.553 παρ.1 ΚΠολΔ</cite>.
Αν η έφεση γίνει τυπικά δεκτή, και γίνει και κατ' ουσίαν δεκτή, σε αναίρεση υπόκειται μόνο η εφετειακή απόφαση, γιατί με αυτήν περατώνεται οριστικά η δίκη<cite> ΑΠ 341/2015</cite>.
Αν η εφετειακή απόφαση έγινε δεκτή τυπικά και κατ' ουσίαν, και η αναίρεση στραφεί κατά της απόφασης του πρωτοβάθμιου δικαστηρίου, η αναίρεση είναι απαράδεκτη κατά το μέρος αυτό<cite> ΑΠ 1091/2015</cite>.

Αν η έφεση απορριφθεί για τυπικούς λόγους, σε αναίρεση υπόκειται η εφετειακή απόφαση για το κεφάλαιό της το σχετικό με την απόρριψη, καθώς και η πρωτόδικη απόφαση ως προς την ουσία της υπόθεσης<cite> ΑΠ 341/2015</cite><cite> άρ.553 παρ.1 ΚΠολΔ</cite>.
Αν η έφεση απορριφθεί για τυπικούς λόγους, και με την αναίρεση προσβάλλεται και η απόφαση του εφετείου και η απόφαση του πρωτοβάθμιου δικαστηρίου, και η αναίρεση δεν κατατέθηκε στη γραμματεία και των δύο δικαστηρίων, η αναίρεση είναι απαράδεκτη κατά το μέρος που στρέφεται κατά της απόφασης του δικαστηρίου στη γραμματεία του οποιου δεν κατατέθηκε<cite> ΑΠ 341/2015</cite><cite> άρ.495 παρ.1 ΚΠολΔ</cite><cite> άρ.566 παρ.2 ΚΠολΔ</cite>.

Η πρωτόδικη απόφαση είναι δυνατό εν μέρει να εξαφανισθεί και εν μέρει να ενσωματωθεί στην εφετειακή απόφαση<cite> ΑΠ 1103/2011 σκέψ.1</cite>.

Οι αποφάσεις ασφαλιστικών μέτρων δεν υπόκεινται σε αναίρεση<cite> ΑΠ 888/2013</cite><cite> άρ.699 ΚΠολΔ</cite><cite> άρ.495 παρ.1 ΚΠολΔ</cite>.

<h2>Κατά ποιων διαδίκων απευθύνεται η αναίρεση</h2>
Αν ασκήθηκε απλή πρόσθετη παρέμβαση, και ο προσθέτως παρεμβάς δεν κληθεί στη συζήτηση της αναίρεσης, η συζήτηση κηρύσσεται απαράδεκτη για όλους τους διαδίκους<cite> ΑΠ 1195/2013</cite><cite> ΑΠ 1083/2011</cite><cite> ΑΠ 1049/2010</cite><cite> άρ.82 ΚΠολΔ</cite><cite> άρ.110 παρ.2 ΚΠολΔ</cite><cite> άρ.81 παρ.3 ΚΠολΔ</cite><cite> άρ.20 παρ.1 Συντάγματος</cite><cite> άρ.576 παρ.3 ΚΠοΛΔ</cite>.

Αν ασκήθηκε απλή πρόσθετη παρέμβαση, η αναίρεση δεν απαιτείται να απευθύνεται και κατά του απλώς προσθέτως παρεμβαίνοντος<cite> ΑΠ 1195/2013</cite><cite> ΑΠ 1049/2010</cite><cite> άρ.558 ΚΠολΔ</cite>.

Αν ασκήθηκε απλή πρόσθετη παρέμβαση, και η αναίρεση αφορά την πρόσθετη παρέμβαση, η αναίρεση απαιτείται να στρέφεται και κατά του απλώς προσθέτως παρεμβαίνοντος<cite> ΑΠ 1195/2013</cite><cite> ΑΠ 1075/2011</cite><cite> άρ.74 ΚΠολΔ</cite><cite> άρ.81 παρ.3 ΚΠολΔ</cite><cite> άρ.558 ΚΠολΔ</cite>.

Αν ασκήθηκε απλή πρόσθετη παρέμβαση, και ο απλώς προσθέτως παρεμβάς ανέλαβε τον δικαστικό αγώνα, η αναίρεση απαιτείται να απευθύνεται και κατά του απλώς προσθέτως παρεμβαίνοντος<cite> ΑΠ 1195/2013</cite><cite> ΑΠ 1075/2011</cite><cite> άρ.74 ΚΠολΔ</cite><cite> άρ.81 παρ.3 ΚΠολΔ</cite><cite> άρ.558 ΚΠολΔ</cite>.

Αν ασκήθηκε αυτοτελής πρόσθετη παρέμβαση, η αναίρεση απαιτείται να απευθύνεται και κατά του αυτοτελώς προσθέτως παρεμβαίνοντος<cite> ΑΠ 1195/2013</cite><cite> ΑΠ 1731/2011</cite><cite> ΑΠ 902/2002</cite><cite> άρ.74 ΚΠολΔ</cite><cite> άρ.81 παρ.3 ΚΠολΔ</cite><cite> άρ.82 ΚΠολΔ</cite><cite> άρ.110 παρ.2 ΚΠολΔ</cite><cite> άρ.558 ΚΠολΔ</cite><cite> άρ.20 παρ.1 Συντάγματος</cite>.

<h2>Προθεσμία άσκησης αναίρεσης</h2>
Αν η απόφαση εκδόθηκε από 01-01-2016 και μετά, και η απόφαση δεν έχει επιδοθεί, η προθεσμία άσκησης αναίρεσης είναι 2 χρόνια από τη δημοσίευση της απόφασης<cite> Πλ.Ολομ. ΑΠ 10/2018</cite><cite> άρ.564 παρ.3 ΚΠολΔ</cite><cite class="c"> άρ.1 άρ.τρίτο ν.4335/2015</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν η απόφαση εκδόθηκε από 01-01-2016 και μετά, και η απόφαση έχει επιδοθεί, και ο αναιρεσίβλητος διαμένει στην Ελλάδα, η προθεσμία άσκησης αναίρεσης είναι 30 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> άρ.564 παρ.1 ΚΠολΔ</cite><cite class="c"> άρ.1 άρ.τρίτο ν.4335/2015</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν η απόφαση εκδόθηκε από 01-01-2016 και μετά, και η απόφαση έχει επιδοθεί, και ο αναιρεσίβλητος διαμένει στο εξωτερικό ή είναι αγνώστου διαμονής, η προθεσμία άσκησης αναίρεσης είναι 60 ημέρες από την επίδοση της απόφασης<cite> άρ.564 παρ.2 ΚΠολΔ</cite><cite> Πλ.Ολομ. ΑΠ 10/2018</cite><cite> άρ.564 παρ.2 ΚΠολΔ</cite><cite class="c"> άρ.1 άρ.τρίτο ν.4335/2015</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015, και η απόφαση δεν έχει επιδοθεί, η προθεσμία άσκησης αναίρεσης είναι 3 χρόνια από τη δημοσίευση της απόφασης<cite> Πλ.Ολομ. ΑΠ 10/2018</cite><cite> άρ.564 παρ.3 ΚΠολΔ</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015, και η απόφαση έχει επιδοθεί, και ο αναιρεσίβλητος διαμένει στην Ελλάδα, η προθεσμία άσκησης αναίρεσης είναι 30 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> ΑΠ 709/2007</cite><cite> άρ.564 παρ.1 ΚΠολΔ</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015, και η απόφαση έχει επιδοθεί, και ο αναιρεσίβλητος διαμένει στο εξωτερικό ή είναι αγνώστου διαμονής, η προθεσμία άσκησης αναίρεσης είναι 90 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> άρ.564 παρ.2 ΚΠολΔ</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015 κατα την ειδική διαδικασία των μισθωτικών διαφορών, και η απόφαση δεν έχει επιδοθεί, η προθεσμία άσκησης αναίρεσης είναι 3 χρόνια από τη δημοσίευση της απόφασης<cite> Πλ.Ολομ. ΑΠ 10/2018</cite><cite> ΑΠ 153/2015</cite><cite> άρ.564 παρ.3 ΚΠολΔ</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015 κατα την ειδική διαδικασία των μισθωτικών διαφορών, και η απόφαση έχει επιδοθεί, και ο αναιρεσίβλητος διαμένει στην Ελλάδα, η προθεσμία άσκησης αναίρεσης είναι 15 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> άρ.652 παρ.1 ΚΠολΔ</cite><cite> άρ.564 παρ.1 ΚΠολΔ</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015 κατα την ειδική διαδικασία των μισθωτικών διαφορών, και η απόφαση έχει επιδοθεί, και ο αναιρεσίβλητος διαμένει στο εξωτερικό ή είναι αγνώστου διαμονής, η προθεσμία άσκησης αναίρεσης είναι 30 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> ΑΠ 153/2015</cite><cite> άρ.652 παρ.1 ΚΠολΔ</cite><cite> άρ.564 παρ.2 ΚΠολΔ</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015 κατά την ειδική διαδικασία των μισθωτικών διαφορών, και η απόφαση έχει επιδοθεί, η προθεσμία άσκησης αναίρεσης αναστέλλεται από την 1η Αυγούστου έως και 31η Αυγούστου<cite> άρ.147 παρ.2 ΚΠολΔ</cite><cite> άρ.652 παρ.1 ΚΠολΔ</cite><cite> άρ.564 παρ.1 ΚΠολΔ</cite><cite class="t"> άρ.1 άρ.ένατο παρ.2 ν.4335/2015</cite><cite> άρ.24 παρ.1 εδ.1 ΕισΝΚΠολΔ</cite>.

Αν αναιρεσείον είναι το Δημόσιο, η προθεσμία για την άσκηση αναίρεσης είναι 30 ημερών από την επόμενη ημέρα της επίδοσης της προσβαλλόμενης απόφασης<cite> ΑΠ 1764/2014 σκέψ.I</cite><cite> άρ.10 κδ.26-06/10-07-1944</cite><cite> άρ.144 παρ.1 ΚΠολΔ</cite><cite> άρ.564 παρ.1 ΚΠολΔ</cite>.

Αν αναιρεσείον είναι το Δημόσιο, η προθεσμία για την άσκηση αναίρεσης αναστέλλεται κατά τη διάρκεια των δικαστικών διακοπών, δηλαδή από 1η Ιουλίου έως 15η Σεπτεμβρίου<cite> ΑΠ 1764/2014 σκέψ.I</cite><cite> άρ.11 κδ.26-06/10-07-1944</cite><cite class="c"> άρ.12 ν.3514/2006</cite><cite> άρ.11 παρ.2 ν.1756/1988</cite>.

Η προθεσμία άσκησης αναίρεσης κατά απόφασης που εκδόθηκε στον πρώτο βαθμό, ανεξάρτητα αν η απόφαση εκδόθηκε ερήμην ή αντιμωλία, δεν συντρέχει με την προθεσμία άσκησης έφεσης κατά της απόφασης<cite> ΑΠ 709/2007</cite><cite> άρ.553 παρ.1 ΚΠολΔ</cite>.

Η προθεσμία άσκησης αναίρεσης ηρεμεί κατά τη διάρκεια της προθεσμίας άσκησης έφεσης, και αρχίζει από τότε που έληξε η προθεσμία για την άσκηση της έφεσης, οπότε η πρωτόδικη απόφαση τελεσιδίκησε<cite> ΑΠ 709/2007</cite><cite> ΑΠ 153/2015</cite><cite> άρ.553 παρ.1 ΚΠολΔ</cite>.

Αν ο δικαιούμενος να ασκήσει αναίρεση αποβιώσει, η προθεσμία της αναίρεσης για τους καθολικούς του διαδόχους ή τους κληροδόχους αρχίζει μόνο αν επιδοθεί σ' αυτούς η απόφαση που περατώνει τη δίκη, και από την επίδοση αυτή<cite> άρ.564 παρ.4 ΚΠολΔ</cite>.

<h2>Παράβολο αναίρεσης</h2>
Αν η αναίρεση ασκήθηκε χωρίς να κατατεθεί και το παράβολο της αναίρεσης, η αναίρεση είναι απαράδεκτη<cite> ΑΠ 1053/2019</cite><cite> ΑΠ 602/2016</cite><cite> ΑΠ 266/2016</cite><cite> ΑΠ 889/2015</cite>.

<h2>Έννομο συμφέρον</h2>
Το έννομο συμφέρον για την άσκηση αναίρεσης πρέπει να προκύπτει από την προσβαλλόμενη απόφαση και να είναι ατομικό (προσωπικό) και άμεσο του διαδίκου, ο οποίος υπέστη βλάβη από την απόφαση<cite> ΑΠ 288/2014</cite>.

Η βλάβη που υπέστη ο διάδικος από την απόφαση προκαλείται από την απώλεια της δίκης για τον παραπονούμενο διάδικο και προκύπτει από τη σύγκριση των αιτημάτων με το διατακτικό της απόφασης<cite> ΑΠ 288/2014</cite>.

Για τον έλεγχο ύπαρξης εννόμου συμφέροντος απαιτείται να κρίνεται πρωταρχικά αν ο διάδικος που ασκεί την αναίρεση έχει ηττηθεί εν όλω ή εν μέρει με την προσβαλλόμενη απόφαση<cite> ΑΠ 288/2014</cite>.

Ηττηθείς θεωρείται ο διάδικος, όταν απορρίφθηκαν ολικά ή μερικά οι αιτήσεις του, ανεξάρτητα αν η απόρριψη έγινε για ουσιαστικούς ή τυπικούς λόγους, ή έγιναν έστω και εν μέρει δεκτές οι αιτήσεις του αντιδίκου του<cite> ΑΠ 288/2014</cite>.

Η απόρριψη της ένστασης ως αόριστης είναι επωφελέστερη για τον ενιστάμενο από την απόρριψή της ως μη νόμιμης<cite> ΑΠ 194/2012</cite>.

Αν η απόφαση απέρριψε ένσταση ως αόριστη, και η ένσταση έπρεπε να απορριφθεί ως μη νόμιμη, και η απόφαση προσβάλλεται για τον λόγο αυτό με αναίρεση, ο λόγος αναίρεσης αυτός προβάλλεται χωρίς έννομο συμφέρον<cite> ΑΠ 194/2012</cite>.

<h2>Λόγος αναίρεσης</h2>
Ο Άρειος Πάγος ελέγχει τη νομιμότητα της απόφασης του δικαστηρίου της ουσίας με βάση την πραγματική και νομική κατάσταση που όφειλε να λάβει υπόψη του ο ουσιαστικός δικαστής<cite> ΑΠ 267/2017</cite>.

Ο λόγος αναίρεσης είναι απαράδεκτος, αν στηρίζεται σε ισχυρισμό, ο οποίος δεν προτάθηκε νομίμως στο δικαστήριο της ουσίας<cite> άρ.562 παρ.2 ΚΠολΔ</cite>, εκτός αν<ul>
<li>πρόκειται για παράβαση που δεν μπορεί να προβληθεί στο δικαστήριο της ουσίας<cite> άρ.562 παρ.2 περ.α ΚΠολΔ</cite>, ή</li>
<li>πρόκειται για σφάλμα που προκύπτει από την ίδια την απόφαση<cite> άρ.562 παρ.2 περ.β ΚΠολΔ</cite>, ή</li>
<li>πρόκειται για ισχυρισμό που αφορά τη δημόσια τάξη<cite> άρ.562 παρ.2 περ.γ ΚΠολΔ</cite>.</li></ul>

Το καθιερούμενο με το άρ.562 παρ.2 ΚΠολΔ απαράδεκτο αναφέρεται σε όλους τους λόγους αναίρεσης<cite> ΑΠ 30/2006</cite>.

Με τους μη προταθέντες εξομοιώνονται και οι απαραδέκτως προταθέντες ισχυρισμοί, και εκείνοι που δεν είναι νόμιμοι<cite> ΑΠ 342/2009</cite>.

Αν ο ισχυρισμός αφορά τη δημόσια τάξη, ή το σφάλμα προκύπτει από την απόφαση, και ο ισχυρισμός προτείνεται για πρώτη φορά στον Άρειο Πάγο κατ' άρ.562 παρ.2 ΚΠολΔ, και τα πραγματικά περιστατικά στα οποία στηρίζεται ο ισχυρισμός δεν είχαν υποβληθεί στο δικαστήριο της ουσίας, ή δεν γίνεται επίκληση στο αναιρετήριο της υποβολής τους αυτής, ο ισχυρισμός είναι απαράδεκτος<cite> ΑΠ 2194/2007</cite>.

Στο αναιρετήριο πρέπει να αναφέρεται ότι ο ισχυρισμός που στηρίζει τον λόγο αναίρεσης είχε προταθεί στο δικαστήριο το οποίο εξέδωσε την προσβαλλόμενη απόφαση, και μάλιστα ότι είχε προταθεί νομίμως<cite> ΑΠ 30/2006</cite><cite> άρ.562 παρ.2 ΚΠολΔ</cite>.

Το γεγονός ότι ο ισχυρισμός έπρεπε να ληφθεί αυτεπαγγέλτως υπόψη από το δικαστήριο της ουσίας δεν έχει σημασία, διότι στην περίπτωση αυτή το δικαστήριο παραβίασε μεν τον νόμο, όμως λόγος αναίρεσης δεν μπορεί να ιδρυθεί, αν ο σχετικός ισχυρισμός δεν είχε προταθεί νομίμως από τον διάδικο, εκτός αν συντρέχει κάποια από τις εξαιρέσεις του άρ.562 παρ.2 ΚΠολΔ<cite> ΑΠ 443/2011</cite>.

Αν προσβάλλεται απόφαση του δευτεροβάθμιου δικαστηρίου, και αναιρεσείων είναι ο εκκαλών που είχε ηττηθεί πρωτοδίκως, και ο ισχυρισμός στον οποίο στηρίζεται ο σχετικός λόγος αναίρεσης δεν είχε προταθεί από τον αναιρεσείοντα στο Εφετείο με λόγο της έφεσής του, ο λόγος αναίρεσης είναι απαράδεκτος<cite> ΑΠ 443/2011</cite>.

Ο ισχυρισμός πρέπει να παρατίθεται στο αναιρετήριο, όπως προτάθηκε στο δικαστήριο της ουσίας, και να αναφέρεται ο χρόνος και ο τρόπος πρότασής του ή επαναφοράς του στο ανωτέρω δικαστήριο, ώστε να μπορεί να κριθεί με βάση το αναιρετήριο, αν ήταν παραδεκτός και νόμιμος<cite> ΑΠ 267/2017</cite>.

Αν με τα πραγματικά περιστατικά που εκτίμησε το δικαστήριο της ουσίας δεν παραβιάστηκαν κανόνες ουσιαστικού δικαίου, στους οποίους περιλαμβάνονται και οι ερμηνευτικοί, ή η εκτίμησή τους δεν ιδρύει λόγους αναίρεσης κατ' άρ.559 αριθ.19 ΚΠολΔ και άρ.559 αριθ.20 ΚΠολΔ, η εκτίμηση από το δικαστήριο της ουσίας των πραγματικών περιστατικών είναι ανέλεγκτη από τον Άρειο Πάγο<cite> ΑΠ 2049/2014</cite><cite> άρ.561 παρ.1 ΚΠολΔ</cite>.

Κανόνας ουσιαστικού δικαίου είναι ο κανόνας που ρυθμίζει τις βιοτικές σχέσεις, την κτήση των δικαιωμάτων και τη γένεση των υποχρεώσεων, και επιβάλλει κυρώσεις για τη μη τήρηση αυτών<cite> ΑΠ 161/2017</cite>.

Κανόνας δικονομικού δικαίου είναι ο κανόνας που καθορίζει τον τρόπο, τα όργανα και τη μορφή της ένδικης προστασίας<cite> ΑΠ 161/2017</cite>.

Η έρευνα στην αναιρετική δίκη, μετά την τελεσίδικη απόφαση του δικαστηρίου της ουσίας, ισχυρισμών καταλυτικών του αγωγικού δικαιώματος είναι απαράδεκτη<cite> ΑΠ 1950/2009</cite><cite> άρ.556 παρ.2 ΚΠολΔ</cite><cite> άρ.562 παρ.2 ΚΠολΔ</cite><cite> άρ.570 παρ.1 ΚΠολΔ</cite><cite> άρ.570 παρ.2 ΚΠολΔ</cite><cite> άρ.577 ΚΠολΔ</cite><cite> άρ.579 ΚΠολΔ</cite><cite> άρ.581 ΚΠολΔ</cite>.
Η έρευνα των ισχυρισμών αυτών δεν είναι επιτρεπτή ούτε με τη δικαιολογία της έκλειψης του εννόμου συμφέροντος του αναιρεσείοντος<cite> ΑΠ 1950/2009</cite>.
Και αυτό γιατί αντίθετα, ο Άρειος Πάγος θα μεταβάλλονταν σε δικαστήριο ουσίας τρίτου βαθμού, γεγονός που δεν εναρμονίζεται με το ισχύον νομοθετικό καθεστώς<cite> ΑΠ 1950/2009</cite><cite> άρ.12 παρ.1 ΚΠολΔ</cite>.

Αν ο λόγος αναίρεσης πλήττει την ουσία της υπόθεσης που δεν υπόκειται σε αναιρετικό λόγο, ο λόγος αναίρεσης απορρίπτεται ως απαράδεκτος<cite> ΑΠ 2049/2014</cite>.

Αν με τον λόγο αναίρεσης υποστηρίζεται ότι η προσβαλλόμενη απόφαση δέχθηκε ή δεν δέχθηκε ορισμένα πραγματικά περιστατικά, και από την προσβαλλόμενη απόφαση προκύπτει το αντίθετο, ο λόγος αναίρεσης απορρίπτεται με την αιτιολογία ότι στηρίζεται σε εσφαλμένη προϋπόθεση<cite> ΑΠ 1004/2010</cite>.

Αν η απόφαση φέρει επάλληλες αιτιολογίες, και η μια έστω αιτιολογία της απόφασης στηρίζει πλήρως το διατακτικό της απόφασης, και υπάρχει λόγος αναίρεσης κατά άλλης αιτιολογίας από την αιτολογία αυτή, ο λόγος αναίρεσης είναι απορριπτέος ως αλυσιτελής<cite> ΑΠ 52/2009</cite>.

<h2>Αοριστία της αγωγής</h2>
Αν το δικαστήριο, για τον σχηματισμό της κρίσης του σχετικά με τη νομική θεμελίωση της αγωγής, αξίωσε περισσότερα από εκείνα που απαιτεί ο νόμος ή αρκέσθηκε σε λιγότερα, ιδρύεται ο κατ' άρ.559 αριθ.1 ΚΠολΔ λόγος αναίρεσης<cite> ΑΠ 601/2017 σκέψ.1</cite>.

Αν το δικαστήριο, κατά παράβαση του νόμου, θεώρησε ή δεν θεώρησε επαρκή τα εκτιθέμενα για την περαιτέρω εξειδίκευση του κανόνα δικαίου πραγματικά γεγονότα, ιδρύεται ο κατ' άρ.559 αριθ. 14 ΚΠολΔ λόγος αναίρεσης<cite> ΑΠ 601/2017 σκέψ.1</cite>.

Για το ορισμένο του κατά τα παραπάνω λόγου αναίρεσης κατ' άρ.559 αριθ.14 ΚΠολΔ, το αναιρετήριο πρέπει να διαλαμβάνει <ul>
<li>τις παραδοχές του δικαστηρίου της ουσίας<cite> ΑΠ 601/2017 σκέψ.1</cite>, και </li>
<li>το ακριβές περιεχόμενο της αγωγής<cite> ΑΠ 601/2017 σκέψ.1</cite>, και</li>
<li>ως προς ποιο σημείο ειδικότερα κρίθηκε ότι ήταν πλήρης, ώστε από την αντιπαραβολή αυτών (παραδοχών και περιεχομένου αγωγής) να διαπιστωθεί το τυχόν σφάλμα της προσβαλλόμενης απόφασης<cite> ΑΠ 601/2017 σκέψ.1</cite>, και</li>
<li>ότι ο σχετικός για την αοριστία ισχυρισμός προτάθηκε στο πρωτοβάθμιο δικαστήριο<cite> ΑΠ 601/2017 σκέψ.1</cite>, και</li>
<li>ότι ο σχετικός για την αοριστία ισχυρισμός επαναφέρθηκε στο Εφετείο με λόγο έφεσης ή με τις έγγραφες προτάσεις κατ' άρ.527 παρ.1 ΚΠολΔ<cite> ΑΠ 601/2017 σκέψ.1</cite>.</li></ul>

<h2>Αναίρεση κατ' άρ.559 αριθ.1 ΚΠολΔ</h2>
Οι ακυρότητες από το ουσιαστικό δίκαιο ελέγχονται μέσω του κατ' άρ.559 αριθ.1 ΚΠολΔ λόγου αναίρεσης<cite> ΑΠ 267/2017</cite>.

Αν παραβιάσθηκε κανόνας ουσιαστικού δικαίου, ιδρύεται ο κατ' άρ.559 αριθ.1 ΚΠολΔ λόγος αναίρεσης<cite> ΑΠ 601/2017 σκέψ.2</cite>.

Στους κανόνες ουσιαστικού δικαίου περιλαμβάνονται και οι ερμηνευτικοί κανόνες των δικαιοπραξιών<cite> ΑΠ 601/2017 σκέψ.2</cite>.

Ο κανόνας δικαίου παραβιάζεται<ul>
<li>αν δεν εφαρμοστεί ενώ συνέτρεχαν οι προϋποθέσεις εφαρμογής του<cite> ΑΠ 601/2017 σκέψ.2</cite>, ή</li>
<li>αν εφαρμοστεί ενώ δεν συνέτρεχαν οι προϋποθέσεις εφαρμογής του<cite> ΑΠ 601/2017 σκέψ.2</cite>, ή</li>
<li>αν ο κανόνας δικαίου εφαρμοστεί εσφαλμένα<cite> ΑΠ 601/2017 σκέψ.2</cite>.</li></ul>

Η παραβίαση εκδηλώνεται με ψευδή ερμηνεία, ή με κακή εφαρμογή, δηλαδή με εσφαλμένη υπαγωγή<cite> ΑΠ 601/2017 σκέψ.2</cite>.

Αν το δικαστήριο έκρινε κατ' ουσία την υπόθεση, η παράβαση κανόνα ουσιαστικού δικαίου κρίνεται ενόψει των πραγματικών περιστατικών που το δικαστήριο της ουσίας ανελέγκτως δέχθηκε ότι αποδείχθηκαν, και της υπαγωγής αυτών στον νόμο<cite> ΑΠ 601/2017 σκέψ.2</cite>.

Ο κατ' άρ.559 παρ.1 ΚΠολΔ λόγος αναίρεσης ιδρύεται αν οι πραγματικές παραδοχές τη απόφασης καθιστούν φανερή την παραβίαση<cite> ΑΠ 601/2017 σκέψ.2</cite>.

Με τον λόγο αναίρεσης από το άρ.559 αριθ.1 ΚΠολΔ (παραβίαση κανόνα ουσιαστικού δικαίου) ελέγχονται τα σφάλματα του δικαστηρίου κατά την εκτίμηση του νόμω αβασίμου της αγωγής ή των ισχυρισμών των διαδίκων, καθώς και τα νομικά σφάλματα κατά την έρευνα της ουσίας της διαφοράς<cite> ΑΠ 243/2015</cite>.

Ελέγχεται δηλαδή <ul>
<li>αν η αγωγή και κάθε ισχυρισμός που ασκεί έννομη επιρροή στη διαγνωστέα έννομη σχέση ή έννομη συνέπεια (ένσταση, αντένσταση κλπ.) απορρίφθηκε ορθά ως μη νόμιμη<cite> ΑΠ 1996/2014</cite>, ή</li>
<li>αν απορρίφθηκε κατά παράβαση ουσιαστικού κανόνα δικαίου<cite> ΑΠ 1996/2014</cite>, ή </li>
<li>αν έγινε δεκτή ως νόμιμη κατά παράβαση ουσιαστικού κανόνα δικαίου<cite> ΑΠ 1996/2014</cite>, ή</li>
<li>αν έγινε δεκτή κατ' ουσία κατά παράβαση ουσιαστικού κανόνα δικαίου<cite> ΑΠ 1996/2014</cite>.</li></ul>.

Αν η αγωγή απορρίφθηκε ως μη νόμιμη από το πρωτοβάθμιο ή δευτεροβάθμιο δικαστήριο, ενώ συνέβαινε το αντίθετο, στοιχειοθετείται ο κατ' άρ.559 αριθ.1 ΚΠολΔ λόγος αναίρεσης<cite> ΑΠ 336/2002</cite>.

Επί νομικής αοριστίας της αγωγής ιδρύεται ο κατ' άρ.560 αριθ.1 ΚΠολΔ λόγος αναίρεσης<cite> ΑΠ 171/2017</cite>.

Η νομική αοριστία της αγωγής, που συνδέεται με τη νομική εκτίμηση του κανόνα ουσιαστικού δικαίου, συνιστά παραβίαση του κανόνα ουσιαστικού δικαίου, γιατί το δικαστήριο αξίωσε περισσότερα ή αρκέστηκε σε λιγότερα στοιχεία από τα απαιτούμενα από τον νόμο για τη θεμελίωση του ασκούμενου δικαιώματος προκειμένου να κρίνει την αγωγή νόμιμη<cite> ΑΠ 171/2017</cite>.

Ο από το άρ.559 αριθ.1 ΚΠολΔ λόγος αναίρεσης, για παραβίαση κανόνα ουσιαστικού δικαίου, ιδρύεται<ul>
<li>αν το δικαστήριο δεν εφάρμοσε κανόνα ουσιαστικού δικαίου, ενώ συνέτρεχαν οι προϋποθέσεις για την εφαρμογή του,<cite> ΑΠ 577/2016</cite> ή</li>
<li>αν το δικαστήριο εφάρμοσε κανόνα ουσιαστικού δικαίου, ενώ δεν έπρεπε,<cite> ΑΠ 577/2016</cite> ή</li>
<li>αν το δικαστήριο προσέδωσε στον εφαρμοστέο κανόνα έννοια διαφορετική από την αληθή<cite> ΑΠ 577/2016</cite>.</li></ul>

Αν το δικαστήριο έκρινε κατ' ουσίαν την υπόθεση, η παράβαση κανόνα ουσιαστικού δικαίου κρίνεται ενόψει των πραγματικών περιστατικών, που ανελέγκτως δέχθηκε το δικαστήριο της ουσίας ότι αποδείχθηκαν και της υπαγωγής αυτών στον νόμο, και ιδρύεται ο λόγος αναίρεσης από το άρ.559 αριθ.1 ΚΠολΔ, αν οι πραγματικές παραδοχές της απόφασης καθιστούν προφασνή την παραβίαση<cite> ΑΠ 577/2016</cite>.

Αν η αγωγή, ένσταση κλπ. κρίθηκε κατ' ουσίαν βάσιμη ή αβάσιμη, για να είναι ορισμένος και άρα παραδεκτός λόγος αναίρεσης για ευθεία παραβίαση ουσιαστικού νόμου από το δικαστήριο της ουσίας, κατ' άρ.559 αριθ.1 ΚΠολΔ, δεν αρκεί να εκτίθεται στο αναιρετήριο το, κατά την εκδοχή του αναιρεσείοντος ερμηνευτικό ή υπαγωγικό σφάλμα, αλλά πρέπει επί πλέον να αναφέρονται<ul>
<li>με πληρότητα και όχι αποσπασματικά οι ουσιαστικές παραδοχές του δικαστηρίου υπό τις οποίες και συντελέστηκε η προσβαλλόμενη νομική πλημμέλεια<cite> ΑΠ 1096/2008</cite>, και</li>
<li>η εξ αιτίας του σφάλματος καταγνωσθείσα εσφαλμένη έννομη συνέπεια με τη μορφή του διατακτικού<cite> ΑΠ 1096/2008</cite>, και</li>
<li>ο πραγματικός ισχυρισμός (αγωγικός, ένσταση κλπ.), όπως προτάθηκε στο πρωτοβάθμιο και επαναφέρθηκε στο δευτεροβάθμιο δικαστήριο, αν η υπόθεση διήλθε και τους δύο βαθμούς δικαιοδοσίας<cite> ΑΠ 1096/2008</cite>, και</li>
<li>η νόμιμη βάση, δηλαδή η διάταξη του ουσιαστικού δικαίου που φέρεται ως παραβιασθείσα και μάλιστα ενάριθμα<cite> ΑΠ 1096/2008</cite>.</li></ul>

Αν στο αναιρετήριο δεν καθορίζεται η διάταξη του ουσιαστικού δικαίου που παραβιάσθηκε, ή το αποδιδόμενο σητν προσβαλλόμενη απόφαση νομικό σφάλμα, ο κατ' άρ.559 αριθ.1 ΚΠολΔ λόγος αναίρεσης δεν είναι ορισμένος<cite> ΑΠ 752/2017</cite>.

Αν στο αναιρετήριο δεν προσδιορίζονται αριθμητικώς οι συγκεκριμένες ουσιαστικές διατάξεις του νόμου ή της υπουργικής απόφασης που φέρεται ότι εσφαλμένα ερμηνεύτηκε και εφαρμόσθηκε, ο κατ' άρ.559 αριθ.1 ΚΠολΔ λόγος αναίρεσης δεν είναι ορισμένος<cite> ΑΠ 1078/2008 σκέψ.3</cite>.

Με τον κατ' άρ.559 αριθ.1 ΚΠολΔ λόγο αναίρεσης ελέγχονται τα σφάλματα του δικαστηρίου της ουσίας κατά την εκτίμηση της νομικής βασιμότητας της αγωγής ή των ισχυρισμών (ενστάσεων) των διαδίκων, καθώς και τα νομικά σφάλματα κατά την έρευνα της ουσίας της διαφοράς, οπότε πρέπει να παρατίθενται στο αναιρετήριο και οι αντίστοιχες παραδοχές της προσβαλλόμενης απόφασης<cite> ΑΠ 752/2017</cite>.

Με τον κατ' άρ.559 αριθ.1 ΚΠολΔ λόγο αναίρεσης, δηλαδή, ελέγχεται αν η αγωγή, ένσταση κλπ. ορθώς απορρίφθηκε ως μη νόμιμη, ή αν, κατά παράβαση ουσιαστικού κανόνα δικαίου, έγινε δεκτή ως νόμιμη ή απορρίφθηκε ή έγινε δεκτή κατ' ουσίαν<cite> ΑΠ 752/2017</cite>.

Η έλλειψη μείζονος πρότασης στην απόφαση ή οι εσφαλμένες κρίσεις του δικαστηρίου σ' αυτή ως προς την έννοια διάταξης ουσιαστικού δικαίου δεν αρκούν από μόνες τους για να ιδρύσουν τον κατ' άρ.559 αριθ.1 ΚΠολΔ λόγο αναίρεσης, αν κατά τα λοιπά δεν συνέχονται με την ουσιαστική κρίση του δικαστηρίου, γιατί το διατακτικό της απόφασης δεν στηρίζεται στις νομικές αναλύσεις του δικαστηρίου, αλλά στις ουσιαστικές παραδοχές του, που διατυπώνονται στην ελάσσονα πρόταση του δικανικού συλλογισμού του<cite> ΑΠ 752/2017</cite>.

Κατ' άλλη άποψη, ο λόγος αναίρεσης από το άρ.559 αριθ.1 ΚΠολΔ ιδρύεται και όταν στην ελάσσονα πρόταση του νομικού συλλογισμού δεν εκτίθενται καθόλου τα πραγματικά περιστατικά ή όταν τα εκτιθέμενα δεν καλύπτουν όλα τα στοιχεία που απαιτούνται με βάση το πραγματικό κανόνα δικαίου για την επέλευση της έννομης συνέπειας, που αναγγέλθηκε, ή την άρνησή της<cite> ΑΠ 52/2018</cite>.

Ως αιτιολογικό νοείται η νομική αιτία, δηλαδή η διάταξη νόμου που αποτελεί τη μείζονα πρόταση του νομικού συλλογισμού<cite> ΑΠ 1447/2018</cite>.

Αν το δικαστήριο, χρησιμοποιώντας τα διδάγματα κοινής πείρας ή τα ποσίσματα της επιστήμης αντίθετα προς τις αρχές της λογικής, διαγνώσει εσφαλμένα ότι συνέτρεξαν ή όχι τα περιστατικά που στηρίζουν το δικαίωμα, δεν υπάρχει παράβαση κανενός νόμου, και άρα δεν ιδρύεται λόγος αναίρεσης από το άρ.559 άριθ. 1 ΚΠολΔ<cite> Ολομ. ΑΠ 8/2005</cite><cite> άρ.336 παρ.4 ΚΠολΔ</cite>.

<h2>Αναίρεση κατ' άρ.559 αριθ.8 ΚΠολΔ</h2>
Περισσότερα για την ίδρυση του λόγου αναίρεσης κατ' άρ.559 αριθ.8 ΚΠολΔ <a href="./προβολή-ισχυρισμού.html#αναίρεση-λόγω-μη-λήψης-υπόψη-ισχυρισμού">λόγω μη λήψης υπόψη ισχυρισμού</a>.

Για να είναι ορισμένος ο λόγος αναίρεσης κατ' άρ.559 αριθ.8 ΚΠολΔ, πρέπει να αναφέρεται στο αναιρετήριο, μεταξύ άλλων,:<ul>
<li>ποια ήταν τα πράγματα που το δικαστήριο της ουσίας δεν έλαβε υπόψη παρά τον νόμο, μολονότι προτάθηκαν παραδεκτά πρωτοδίκως και επαναφέρθηκαν νόμιμα στο Εφετείο<cite> ΑΠ 161/2017</cite>, και</li>
<li>ποια επίδραση θα ασκούσαν αυτά στην έκβαση της δίκης, χωρίς να αρκεί η μνεία μόνο των σχετικών νομικών διατάξεων<cite> ΑΠ 161/2017</cite>, και</li>
<li>ότι τα πράγματα αυτά προτάθηκαν παραδεκτά πρωτοδίκως και επαναφέρθηκαν νόμιμα στο Εφετείο<cite> ΑΠ 161/2017</cite>.</li></ul>

Ο από το άρ.559 αριθ.8 ΚΠολΔ λόγος αναίρεσης ιδρύεται<ul>
<li>αν το δικαστήριο έκρινε ορισμένη και νόμιμη την αγωγή, λαμβάνοντας υπόψη αναγκαία για τη θεμελίωσή της και την περιγραφή του αντικειμένου της δίκης γεγονότα που δεν εκτίθενται σε αυτή<cite> ΑΠ 577/2016</cite>, ή </li>
<li>αν το δικαστήριο απέρριψε ως αόριστη ή μη νόμιμη την αγωγή, παραγνωρίζοντας εκτιθέμενα για τη θεμελίωσή της και την περιγραφή του αντικειμένου της δίκης γεγονότα, που με επάρκεια εκτίθενται σε αυτήν<cite> ΑΠ 577/2016</cite></li></ul>.

Ο από το άρ.559 αριθ.8 ΚΠολΔ λόγος αναίρεσης ιδρύεται και αν το δικαστήριο δεν έλαβε υπόψη πράγματα που προτάθηκαν και έχουν ουσιώδη επίδραση στην έκβαση της δίκης<cite> ΑΠ 623/2011</cite>.

Πράγμα, κατά την έννοια του άρ.559 αριθ.8 ΚΠολΔ, αποτελεί και η ένσταση καταχρηστικής άσκησης του δικαιώματος<cite> ΑΠ 623/2011</cite>.

Πράγμα, κατά την έννοια του άρ.559 αριθ.8 ΚΠολΔ, δεν αποτελεί<ul>
<li>η άρνηση της βάσης της αγωγής<cite> ΑΠ 631/2006</cite>, και</li>
<li>η αιτιολογημένη άρνηση της αγωγής, ανταγωγής ή ενστασης,<cite> ΑΠ 2086/2014 σκέψ.IV</cite> και</li>
<li>τα νομικά ή πραγματικά επιχειρήματα<cite> ΑΠ 2086/2014 σκέψ.IV</cite>, και</li>
<li>τα συμπεράσματα που αντλούνται από τον νομό<cite> ΑΠ 2086/2014 σκέψ.IV</cite>, και</li>
<li>τα συμπεράσματα που αντλούνται από την εκτίμηση των αποδείξεων<cite> ΑΠ 2086/2014 σκέψ.IV</cite>, και</li>
<li>οι νομικοί ισχυρισμοί των διαδίκων<cite> ΑΠ 2086/2014 σκέψ.IV</cite>, και</li>
<li>η νομική επιχειρηματολογία των διαδίκων<cite> ΑΠ 2086/2014 σκέψ.IV</cite>, και</li>
<li>οι αλυσιτελείς ισχυρισμοί<cite> ΑΠ 2086/2014 σκέψ.IV</cite>, και</li>
<li>περιστατικά επουσιώδη που δεν θεμελιώνουν αυτοτελή ισχυρισμό<cite> ΑΠ 2086/2014 σκέψ.IV</cite>, και</li>
<li>περιστατικά που εκτίθενται εκ περισσού<cite> ΑΠ 2086/2014 σκέψ.IV</cite>.</li></ul>

Για τη βασιμότητα του λόγου αναίρεσης κατ' άρ.559 αριθ.8 ΚΠολΔ επισκοπείται και το δικόγραφο της αγωγής ή της έφεσης<cite> ΑΠ 2086/2014 σκέψ.IV</cite>.

Ο λόγος αναίρεσης από το άρ.559 αριθ.8 ΚΠολΔ δεν στοιχειοθετείται, αν αφορά αντιρρήσεις της κατ' άρ.933 ΚΠολΔ ανακοπής, και αυτές δεν ασκήθηκαν αποκλειστικά και μόνο με το δικόγραφο αυτής, και δεν προτείνονται περαιτέρω παραδεκτά ενώπιον του δικαστηρίου που εξέδωσε την προσβαλλόμενη απόφαση<cite> ΑΠ 623/2011</cite><cite> άρ.262 παρ.2 ΚΠολΔ</cite>.

Αν η προβαλλόμενη από τον εναγόμενο ένσταση καταχρηστικής άσκησης του αγωγικού δικαιώματος στοιχειοθετείται από περισσότερα αυτοτελή πραγματικά περιστατικά, τα οποία, συνολικώς ορώμενα, προσδίδουν καταχρηστικό χαρακτήρα στο ενασκούμενο δικαίωμα, τα αυτοτελή αυτά περιστατικά, υποβαλλόμενα συγχρόνως για το παραδεκτό τους κατά την πρώτη συζήτηση της υπόθεσης στον πρώτο βαθμό, επαναφερόμενα νομοτύπως στον δεύτερο βαθμό, και συνδεόμενα με το αίτημα του ενισταμένου, αποτελούν, καθένα χωριστά, πράγματα κατά την έννοια του άρ.559 αριθ.8 ΚΠολΔ, που ασκούν ουσιώδη επίδραση στην έκβαση της δίκης<cite> ΑΠ 623/2011</cite>.

Αν το Εφετείο δεν λάβει υπόψη του ένα ή περισσότερα από αυτά, που προτάθηκαν παραδεκτώς, στοιχειοθετείται ο λόγος αναίρεσης από το άρ.559 παρ.8 ΚΠολΔ<cite> ΑΠ 623/2011</cite>.

Αν έχουν ληφθεί υπόψη από το δικαστήριο πράγματα που προτάθηκαν απαραδέκτως, γιατί αποτελούν μεταβολή της βάσης της αγωγής, ιδρύεται ταυτόχρονα λόγος αναίρεσης κατ' άρ.559 αριθ.14 ΚΠολΔ και κατ' άρ.559 αριθ.8 ΚΠολΔ<cite> ΑΠ 394/2011</cite>.

Επί ποσοτικής αοριστίας της αγωγής, ιδρύεται ο λόγος αναίρεσης από το άρ.559 αριθ.8 ΚΠολΔ<cite> ΑΠ 171/2017</cite>.
Κατ' άλλη άποψη, επί ποσοτικής αοριστίας της αγωγής, ιδρύεται ο λόγος αναίρεσης από το άρ.559 αριθ.14 ΚΠολΔ<cite> ΑΠ 194/2012</cite>.
Κατ' άλλη άποψη, επί ποσοτικής αοριστίας της αγωγής, ιδρύεται ο λόγος αναίρεσης από το άρ.559 αριθ.8 ΚΠολΔ και από το άρ.559 αριθ.14 ΚΠολΔ<cite> ΑΠ 577/2016</cite>.

Η ποσοτική αοριστία της αγωγής συνίσταται στο ότι το δικόγραφο της αγωγής δεν αναφέρει με πληρότητα τα πραγματικά περιστατικά που αποτελούν την προϋπόθεση εφαρμογής του κανόνα δικαίου στον οποίο στηρίζεται το αγωγικό αίτημα<cite> ΑΠ 171/2017</cite>.
Κατ' άλλη άποψη, ποσοτική αοριστία υπάρχει όταν δεν εκτίθενται στην αγωγή όλα τα στοιχεία που απαιτούνται κατά νόμο για τη στήριξη του αιτήματος της αγωγής, τα πραγματικά, δηλαδή, περιστατικά που απαρτίζουν την ιστορική βάση της αγωγής και προσδιορίζουν το αντικείμενο της δίκης<cite> ΑΠ 577/2016</cite>.

Αν το δικαστήριο της ουσίας παραλείψει να λάβει υπόψη του ενστάσεις ή αντενστάσεις των διαδίκων, δεν θεμελιώνεται ο κατ' άρ.559 αριθ.9 ΚΠολΔ λόγος αναίρεσης, αλλά ο κατ' άρ.559 αριθ.8 ΚΠολΔ λόγος αναίρεσης<cite> ΑΠ 382/2002</cite>.

Ο κατ' άρ.559 αριθ.8 ΚΠολΔ λόγος αναίρεσης δεν στοιχειοθετείται αν ο μη απαντηθείς από το δικαστήριο ισχυρισμός ως προς τα περισσότερα αυτοτελή πραγματικά περιστατικά που τον απαρτίζουν είναι μη νόμιμος ή αλυσιτελής, αόριστος, εκπρόθεσμος, και γενικά απαράδεκτος, και επομένως δεν ασκεί ουσιώδη επίδραση στην έκβαση της δίκης<cite> ΑΠ 630/2015</cite>.

Ο κατ' άρ.559 αριθ.8 ΚΠολΔ λόγος αναίρεσης δεν ιδρύεται στην εκούσια δικαιοδοσία, είτε πρόκειται για γνήσια είτε για μη γνήσια υπόθεση εκούσιας δικαιοδοσίας<cite> ΑΠ 560/2016</cite>.
Και αυτό γιατί στην εκούσια δικαιοδοσία ισχύει το ανακριτικό σύστημα<cite> ΑΠ 560/2016</cite><cite> άρ.744 ΚΠολΔ</cite>.

Μη γνήσιες υποθέσεις εκούσιας δικαιοδοσίας είναι οι ιδιωτικές διαφορές που ο νόμος παραπέμπει για εκδίκαση στην ειδική διαδικασία της εκούσιας δικαιοδοσίας<cite> ΑΠ 560/2016</cite>.

<h2>Αναίρεση κατ' άρ.559 αριθ.11 ΚΠολΔ</h2>
Η λανθασμένη αναγραφή του κυρίου ονόματος του ενόρκως βεβαιώσαντος δεν αποτελεί αναιρετική πλημμέλεια<cite> ΑΠ 1018/2017</cite>.

Αν ένα αποδεικτικό μέσο γίνει παραδεκτό χωρίς την ύπαρξη των όρων του παραδεκτού, ιδρύεται ο αναιρετικός λόγος του άρ.559 αριθ.11 ΚΠολΔ<cite> ΑΠ 394/2011</cite>.

Αν το δικαστήριο έλαβε υπόψη αποδεικτικά μέσα που ο νόμος δεν επιτρέπει, ιδρύεται ο αναιρετικός λόγος του άρ.559 αριθ.11 ΚΠολΔ<cite> ΑΠ 394/2011</cite>.

Για να είναι ορισμένος ο κατ' άρ.559 αριθ. 11 ΚΠολΔ λόγος αναίρεσης για λήψη υπόψη από το δικαστήριο αποδείξεων που δεν προσκομίστηκαν, πρέπει να αναφέρεται στο αναιρετήριο: <ul>
<li>ποιες είναι οι αποδείξεις που δεν προσκομίστηκαν και τις οποίες έλαβε υπόψη του το δικαστήριο της ουσίας<cite> ΑΠ 631/2006</cite><cite> άρ.559 αριθ.11 περ.2η ΚΠολΔ</cite><cite> άρ.106 ΚΠολΔ</cite><cite> άρ.237 παρ.1 ΚΠολΔ</cite><cite> άρ.346 ΚΠολΔ</cite><cite> άρ.453 παρ.1 ΚΠολΔ</cite><cite> άρ.240 ΚΠολΔ</cite>, και</li>
<li>ο ισχυρισμός για τον οποίο το δικαστήριο έλαβε υπόψη τις αποδείξεις<cite> ΑΠ 631/2006</cite><cite> άρ.559 αριθ.11 περ.2η ΚΠολΔ</cite><cite> άρ.106 ΚΠολΔ</cite><cite> άρ.237 παρ.1 ΚΠολΔ</cite><cite> άρ.346 ΚΠολΔ</cite><cite> άρ.453 παρ.1 ΚΠολΔ</cite><cite> άρ.240 ΚΠολΔ</cite>, και</li>
<li>η επίδραση που έχει αυτός ο ισχυρισμός στο διατακτικό της απόφασης<cite> ΑΠ 631/2006</cite><cite> άρ.559 αριθ.11 περ.2η ΚΠολΔ</cite><cite> άρ.106 ΚΠολΔ</cite><cite> άρ.237 παρ.1 ΚΠολΔ</cite><cite> άρ.346 ΚΠολΔ</cite><cite> άρ.453 παρ.1 ΚΠολΔ</cite><cite> άρ.240 ΚΠολΔ</cite>.</li></ul>

Ο κατ' άρ.559 αριθ.11 ΚΠολΔ λόγος αναίρεσης για μη λήψη υπόψη αποδεικτικών μέσων που οι διάδικοι επικαλέστηκαν και προσκόμισαν ιδρύεται αν το δικαστήριο της ουσίας δεν έλαβε υπόψη του υποστατά και αναλόγως έγκυρα αποδεικτικά μέσα, που οποιοσδήποτε από τους διαδίκους παραδεκτά επικαλέστηκε και νόμιμα προσκόμισε με τις προτάσεις του προς άμεση ή έμμεση απόδειξη ή ανταπόδειξη κρίσιμων γεγονότων ή ισχυρισμών, δηλαδή λυσιτελών, που ασκούν ουσιώδη επίδραση στην έκβαση της δίκης, διαμορφώνοντας το διατακτικό της απόφασης, το οποίο θα ήταν διαφορετικό χωρίς τη σχετική παράλειψη<cite> ΑΠ 601/2017 σκέψ.4</cite>.

Για να είναι ορισμένος ο κατ' άρ.559 αριθ.11 περ.3η ΚΠολΔ λόγος αναίρεσης για μη λήψη υπόψη αποδεικτικών μέσων που οι διάδικοι επικαλέστηκαν και προσκόμισαν, πρέπει: <ul>
<li>να προσδιορίζονται στο αναιρετήριο τα αποδεικτικά μέσα που δεν λήφθηκαν υπόψη, μολονότι ήταν παραδεκτά και νόμιμα<cite> ΑΠ 601/2017 σκέψ.4</cite>, και</li>
<li>να αναφέρεται ότι έγινε επίκληση και παραδεκτή προσαγωγή τους στο δικαστήριο της ουσίας προς απόδειξη κρίσιμου ισχυρισμού του αναιρεσείοντος ή ανταπόδειξη κρίσιμου ισχυρισμού αντιδίκου του<cite> ΑΠ 161/2017</cite><cite> ΑΠ 601/2017 σκέψ.4</cite>, και</li>
<li>να εξειδικεύεται στο αναιρετήριο ο κρίσιμος ισχυρισμός για τον οποίο το δικαστήριο δεν έλαβε υπόψη τις αποδείξεις<cite> ΑΠ 161/2017</cite><cite> ΑΠ 601/2017 σκέψ.4</cite>, και</li>
<li>να αναφέρεται στο αναιρετήριο ότι υπήρξε παραδεκτή επίκληση του κρίσιμου ισχυρισμού στο δικαστήριο της ουσίας<cite> ΑΠ 601/2017 σκέψ.4</cite>, και</li>
<li>να αναφέρεται στο αναιρετήριο η επίδραση που έχει ο κρίσιμος ισχυρισμός στο διατακτικό της απόφασης, το οποίο θα ήταν διαφορετικό χωρίς τη σχετική παράλειψη<cite> ΑΠ 161/2017</cite>.</li></ul>

Αν πρόκειται για δικαστική ή εξώδικη ομολογία, για να είναι ορισμένος ο κατ' άρ.559 αριθ.11 περ.3η λόγος αναίρεση πρέπει, πέραν των παραπάνω, και<ul>
<li>να αναφέρεται στο αναιρετήριο ότι ο αναιρεσείων επικαλέστηκε νόμιμα με τις προτάσεις του την ύπαρξη του αποδεικτικού μέσου αυτής της δικαστικής ή εξώδικης ομολογίας<cite> ΑΠ 161/2017</cite>, και</li>
<li>να αναφέρεται στο αναιρετήριο ότι ο αναιρεσείων επικαλέστηκε νόμιμα με τις προτάσεις του το έγγραφο στο οποίο περιέχονταν η δικαστική ή εξώδικη ομολογία<cite> ΑΠ 161/2017</cite>.</li></ul>

Το αποδεικτικό μέσο που έχει προσκομίσει ένας διάδικος καθίσταται κοινό αποδεικτικό μέσο, και λαμβάνεται υπόψη από το δικαστήριο της ουσίας για την απόδειξη ισχυρισμών άλλου διαδίκου, ακόμη και του αντιδίκου εκείνου που προσκόμισε το αποδεικτικό μέσο<cite> ΑΠ 161/2017</cite><cite> άρ.346 ΚΠολΔ</cite>.

Ο λόγος αναίρεσης κατ' άρ.559 αριθ.11 περ.3η ΚΠολΔ ιδρύεται και αν το δικαστήριο δεν έλαβε υπόψη του αποδεικτικά μέσα που είχε προσκομίσει ένας διάδικος, ομόδικος ή αντίδικος του αναιρεσείοντος, και ο τελευταίος είχε επικαλεστεί νόμιμα τα αποδεικτικά μέσα που προσκόμισε ο άλλος διάδικος, και αναφέρθηκε στο περιεχόμενό τους προς απόδειξη δικού του ισχυρισμού ή ανταπόδειξη ισχυρισμού του αντιδίκου του<cite> ΑΠ 161/2017</cite><cite> άρ.346 ΚΠολΔ</cite><cite> άρ.106 ΚΠολΔ</cite>.

Αν ο λόγος αναίρεσης κατ' άρ.559 αριθ.11 ΚΠολΔ αφορά τη μη λήψη υπόψη εγγράφων από το δικαστήριο, και η αναιρεσιβαλλόμενη απόφαση περιέχει διαβεβαίωση ότι για να σχηματίσει τη δικανική του πεποίθηση έλαβε υπόψη εκτός από τα άλλα αποδεικτικά μέσα και όλα τα έγγραφα που επικαλούνται και προσκομίζουν οι διάδικοι, και στο υπόλοιπο αιτιολογικό της απόφασης δεν υπάρχει κανένα απολύτως στοιχείο από το οποίο μπορεί να δημιουργηθεί αμφιβολία για το αν το Εφετείο έλαβε υπόψη και τα έγγραφα αυτά, κρίνεται βέβαιο ότι το Εφετείο έλαβε υπόψη και τα έγγραφα αυτά<cite> ΑΠ 1328/2000</cite>.

Αν το αποδεικτικό μέσο που επικαλείται και προσκομίζει ο αναιρεσείων χρησιμεύει για την απόδειξη επουσιώδους ισχυρισμού, δηλαδή ισχυρισμού αόριστου ή μη νόμιμου, μη ασκούντος επιρροή στην έκβαση της δίκης, δεν ιδρύεται ο κατ' άρ.559 αριθ.11 περ.γ ΚΠολΔ λόγος αναίρεσης<cite> ΑΠ 1383/2008</cite>.

Αν το δικαστήριο παραλείψει εντελώς να χρησιμοποιήσει τα διδάγματα κοινής πείρας, δεν ιδρύεται ο κατ' άρ.559 αριθ.11 ΚΠολΔ λόγος αναίρεσης<cite> Ολομ. ΑΠ 8/2005</cite><cite> άρ.559 αριθ.1 ΚΠολΔ</cite><cite> άρ.336 παρ.4 ΚΠολΔ</cite><cite> άρ.339 ΚΠολΔ</cite>.

Αν ένας διάδικος προσκόμισε αποδεικτικά μέσα, και άλλος διάδικος (ομόδικος ή αντίδικος) δεν τα επικαλέστηκε νόμιμα, δεν ιδρύεται υπέρ του άλλου αυτού διαδίκου λόγος αναίρεσης από την παράλειψη του δικαστηρίου να λάβει υπόψη του τα αποδεικτικά μέσα αυτά<cite> ΑΠ 161/2017</cite>.

Αν ο εναγόμενος προέβαλε ένσταση τμηματικής εξόφλησης συγκεκριμένης οφειλής βάσει εγγράφου που προσκομίζει και επικαλείται, και το δικαστήριο βεβαιώνει στην προσβαλλόμενη απόφασή του ότι για τον σχηματισμό της κρίσης του έλαβε υπόψη και τα έγγραφα που νόμιμα προσκομίστηκαν με επίκληση από τους διαδίκους, και το δικαστήριο της ουσίας κάνει δεκτό ότι η καταβολή του εναγομένου αφορά τη συγκεκριμένη οφειλή στην οποία αφορά η ένσταση τμηματικής εξόφλησης, αλλά κατά τον προσδιορισμό του ποσού που κάνει δεκτό ότι κατέβαλε συνολικά ο εναγόμενος προς εξόφληση της οφειλής αυτής δεν συνυπολογίσει και την καταβολή αυτή, ιδρύεται ο κατ' άρ.559 αριθ.11 περ.3η ΚΠολΔ λόγος αναίρεσης<cite> ΑΠ 126/2007 σκέψ.3</cite>.

Η κρίση του δικαστηρίου της ουσίας ότι από έγγραφο που προσκόμισε και επικαλέστηκε διάδικος προκύπτει εξώδικη ομολογία ανάγεται στην εκτίμηση των αποδεικτικών μέσων, και δεν υπόκειται σε αναιρετικό έλεγχο<cite> ΑΠ 601/2017 σκέψ.4</cite>.

Η κρίση του δικαστηρίου της ουσίας ότι συνάγεται έμμεση ή σιωπηρή ομολογία δεν υπόκειται σε αναιρετικό έλεγχο<cite> ΑΠ 115/2008</cite>.
Και αυτό γιατί αποτελεί εκτίμηση πραγμάτων<cite> ΑΠ 115/2008</cite>.

<h2>Αναίρεση κατ' άρ.559 αριθ.12 ΚΠολΔ</h2>
Ως αποδεικτική δύναμη των διάφορων αποδεικτικών μέσων νοείται η επίδραση που έχει ή μπορεί να έχει κάποιο αποδεικτικό μέσο στον σχηματισμό της πεποίθησης του δικαστή<cite> ΑΠ 394/2011</cite>.

Ο κατ' άρ.559 αριθ.12 ΚΠολΔ λόγος αναίρεσης ιδρύεται, όταν το δικαστήριο της ουσίας, κατά την εκτίμηση των αποδείξεων, αποδίδει σε ορισμένα αποδεικτικά μέσα μεγαλύτερη ή μικρότερη δύναμη απόδειξης από εκείνη που δεσμευτικά καθορίζει ο νόμος<cite> ΑΠ 394/2011</cite>.

<h2>Αναίρεση κατ' άρ.559 αριθ.14 ΚΠολΔ</h2>
Ο από το άρ.559 αριθ.14 ΚΠολΔ λόγος αναίρεσης ιδρύεται<ul>
<li>αν το δικαστήριο έκρινε την αγωγή ορισμένη, παρά τη μη επαρκή έκθεση στην αγωγή των στοιχείων που είναι αναγκαία για τη στήριξη του αιτήματος της αγωγής, θεωρώντας ότι αυτά εκτίθενται με επάρκεια<cite> ΑΠ 577/2016</cite>, ή</li>
<li>αν το δικαστήριο απέρριψε την αγωγή ως αόριστη, παρά την επαρκή έκθεση των στοιχείων αυτών<cite> ΑΠ 577/2016</cite>.</li></ul>

Ο κατ' άρ.559 αριθ.14 ΚΠολΔ λόγος αναίρεσης αναφέρεται σε ακυρότητες, δικαιώματα και απαράδεκτα από το δικονομικό μόνο δίκαιο<cite> ΑΠ 267/2017</cite>.

Επί ποιοτικής αοριστίας της αγωγής, ιδρύεται ο κατ' άρ.559 αριθ.14 ΚΠολΔ λόγος αναίρεσης<cite> ΑΠ 171/2017</cite>.

Η ποιοτική αοριστία της αγωγής συνίσταται στο ότι στο δικόγραφο της αγωγής γίνεται επίκληση απλώς των όρων του νόμου χωρίς να αναφέρονται τα περιστατικά που είναι αναγκαία για την εφαρμογή του<cite> ΑΠ 171/2017</cite>.

<h2>Αναίρεση κατ' άρ.559 αριθ.19 ΚΠολΔ</h2>
Αναίρεση επιτρέπεται, αν η απόφαση δεν έχει νόμιμη βάση, και ιδίως αν δεν έχει καθόλου αιτιολογίες ή έχει αιτιολογίες ανεπαρκείς ή αντιφατικές σε ζήτημα που ασκεί ουσιώδη επίδραση στην έκβαση της δίκης<cite> άρ.559 αριθ.19 ΚΠολΔ</cite>.

Η διάταξη αυτή αποτελεί κύρωση της παράβασης του άρ.93 παρ.3 Συντάγματος<cite> ΑΠ 161/2017</cite>.

Το αιτιολογικό της απόφασης αποτελούν οι παραδοχές της απόφασης που περιλαμβάνονται στην ελάσσονα πρόταση του νομικού συλλογισμού της<cite> ΑΠ 1143/2015 σκέψ.35</cite>.

Το κατά νόμο αναγκαίο περιεχόμενο της ελάσσονος πρότασης προσδιορίζεται από τον εκάστοτε εφαρμοστέο κανόνα ουσιαστικού δικαίου, του οποίου το πραγματικό πρέπει να καλύπτεται πλήρως από τις παραδοχές της απόφασης στο αποδεικτικό πόρισμά της και να μην καταλείπονται αμφιβολίες<cite> ΑΠ 12/2017</cite><cite> ΑΠ 59/2013</cite>.

Ο λόγος αναίρεσης κατ' άρ.559 αριθ.19 ΚΠολΔ ιδρύεται, όταν η απόφαση περιέχει ελλιπείς, ασαφείς ή αντιφατικές αιτιολογίες επί περιστατικών τα οποία ασκούν ουσιώδη επίδραση στην έκβαση της δίκης, σχετικώς όμως με την εφαρμογή των διατάξεων του ουσιαστικού και όχι του δικονομικού δικαίου<cite> ΑΠ 1091/2015</cite>.

Ο λόγος αναίρεσης κατ' άρ.559 αριθ.19 ΚΠολΔ ιδρύεται, όταν η απόφαση δεν έχει νόμιμη βάση, και συγκεκριμένα:<ul>
<li>αν από τις παραδοχές της απόφασης, που περιλαμβάνονται στην ελάσσονα πρόταση του νομικού της συλλογισμού και αποτελούν το αιτιολογικό της, δεν εκτίθενται καθόλου πραγματικά περιστατικά (έλλειψη αιτιολογίας)<cite> ΑΠ 1725/2013</cite>, ή</li>
<li>αν τα εκτιθέμενα πραγματικά περιστατικά δεν καλύπτουν όλα τα στοιχεία που απαιτούνται βάσει του πραγματικού του εφαρμοστέου κανόνα δικαίου για την επέλευση της έννομης συνέπειας που απαγγέλθηκε ή την άρνησή της (ανεπαρκής αιτολογία)<cite> ΑΠ 1725/2013</cite>, ή </li>
<li>αν τα εκτιθέμενα πραγματικά περιστατικά αντιφάσκουν μεταξύ τους (αντιφατική αιτιολογία)<cite> ΑΠ 1725/2013</cite>.</li></ul>

Ο λόγος αναίρεσης κατ' άρ.559 αριθ.19 ΚΠολΔ για έλλειψη νόμιμης βάσης ιδρύεται αν στο αιτιολογικό της απόφασης του δικαστηρίου της ουσίας δεν περιέχονται καθόλου ή δεν αναφέρονται με πληρότητα, σαφήνεια και χωρίς αντιφάσεις τα πραγματικά εκείνα γεγονότα που είναι αναγκαία για να κριθεί αν στη συγκεκριμένη περίπτωση συντρέχουν ή όχι οι προϋποθέσεις εφαρμογής του κατάλληλου κανόνα ουσιαστικού δικαίου, ή αν έγινε ή όχι ορθός νομικός χαρακτηρισμός των κρίσιμων πραγματικών γεγονότων<cite> ΑΠ 639/2015</cite>.

Ως αιτιολογίες στη διάταξη αυτή νοούνται μόνο οι ουσιαστικές παραδοχές επί των αποδεικνυομένων ή μη πραγματικών γεγονότων, η έλλειψη, ανεπάρκεια ή αντίφαση των οποίων καθιστά ανέφικτο τον αναιρετικό έλεγχο της ορθής ή μη εφαρμογής του ουσιαστικού νόμου<cite> ΑΠ 639/2015</cite>.

Ως αιτιολογίες στη διάταξη αυτή δεν νοούνται οι παραδοχές των οποίων η ανεπάρκεια ή αντίφαση αφορά την έννοια των εφαρμοστέων διατάξεων<cite> ΑΠ 639/2015</cite>.

Για να είναι ορισμένος ο λόγος αναίρεσης με τον οποίο προβάλλεται η αιτίαση ότι η απόφαση δεν έχει νόμιμη βάση, πρέπει <ul>
<li><ul>
  <li>να μνημονεύονται οι πραγματικές παραδοχές της απόφασης<cite> ΑΠ 631/2006</cite>, ή</li>
  <li>να γίνεται μνεία ότι η απόφαση στερείται παντελώς αιτιολογίας<cite> ΑΠ 631/2006</cite>, </li></ul>
και</li>
<li>να αναφέρεται ο ισχυρισμός (αγωγικός, ένσταση κλπ.) και τα περιστατικά που προτάθηκαν για τη θεμελίωσή του, ως προς τον οποίο η έλλειψη, η ανεπάρκεια ή η αντίφαση και η σύνδεσή του με το διατακτικό<cite> ΑΠ 161/2017</cite>, και</li>
<li>να γίνεται εξειδίκευση του σφάλματος του δικαστηρίου, δηλαδή<cite> ΑΠ 161/2017</cite> <ul>
<li>αν πρόκειται για παντελή έλλειψη αιτιολογίας<cite> ΑΠ 161/2017</cite>,<ul>
  <li>να γίνεται μνεία αυτού<cite> ΑΠ 161/2017</cite></li></ul>, ή</li>
<li>αν πρόκειται για ανεπαρκείς αιτιολογίες<cite> ΑΠ 161/2017</cite>, <ul>
  <li>να αναφέρεται ποια επιπλέον περιστατικά έπρεπε να αναφέρονται ή ως προς τι υπάρχει έλλειψη νομικού χαρακτηρισμού<cite> ΑΠ 161/2017</cite></li></ul>, ή</li>
<li>αν πρόκειται για αντιφατικές αιτιολογίες<cite> ΑΠ 161/2017</cite>,<ul>
  <li>να αναφέρεται ποιες είναι οι αντιφατικές αιτιολογίες<cite> ΑΠ 631/2006</cite>, και</li>
  <li>σε τι συνίσταται η αντίφαση<cite> ΑΠ 631/2006</cite>, και</li>
  <li>από ποια αντιτιθέμενα μέρη των αιτιολογιών προκύπτει η αντίφαση<cite> ΑΠ 631/2006</cite>.</li></ul></li></ul></li></ul>

Για να είναι ορισμένος ο λόγος αναίρεσης κατ' άρ.559 αριθ.19 ΚΠολΔ για έλλειψη νόμιμης βάσης πρέπει να αναφέρεται στο αναιρετήριο:<ul>
<li>σε τι συνίσταται ειδικότερα η έλλειψη νόμιμης βάσης<cite> ΑΠ 639/2015</cite>, και</li>
<li>ποιες αιτιολογίες της αναιρεσιβαλλόμενης απόφασης είναι ανεπαρκείς ή αντιφατικές<cite> ΑΠ 639/2015</cite>, και</li>
<li>για ποιο λόγο είναι ανεπαρκείς ή αντιφατικές οι παραπάνω αιτιολογίες της αναιρεσιβαλλόμενης απόφασης<cite> ΑΠ 639/2015</cite>, και</li>
<li>οι παραδοχές της προσβαλλόμενης απόφασης<cite> ΑΠ 639/2015</cite>, και</li>
<li>τα συγκεκριμένα "ουσιώδη" ζητήματα, ως προς τα οποία κατά τον αναιρεσείοντα υπάρχουν ελλείψεις<cite> ΑΠ 639/2015</cite>.</li></ul>

Οι παραδοχές της προσβαλλόμενης απόφασης πρέπει να μνημονεύονται σε πληρότητα, και όχι αποσπασματικά και επιλεκτικά<cite> ΑΠ 639/2015</cite>.

Περίπτωση ανεπαρκών αιτιολογιών συντρέχει όταν τα περιστατικά, τα οποία δεχεται το δικαστήριο, δεν είναι ικανά, ώστε να ελεγχθεί αν μπορούν να συγκροτήσουν την έννομη σχέση την οποία στηρίζει το διατακτικό<cite> ΑΠ 88/2009</cite>.

Αντίφαση στις αιτιολογίες υπάρχει όταν δεν προκύπτει από την απόφαση ποια ακριβώς περιστατικά δέχθηκε αυτή, ώστε να κριθεί αν στη συγκεκριμένη περίπτωση συνέτρεχαν τα στοιχεία για την εφαρμογή της διάταξης η οποία εφαρμόστηκε<cite> ΑΠ 88/2009</cite>.

Αν η έλλειψη ή ανεπάρκεια ή αντίφαση των αιτιολογιών αναφέρεται στη νομική σκέψη της απόφασης με την οποία η αγωγή κρίθηκε απορριπτέα ως απαράδεκτη ή μη νόμιμη, δεν ιδρύεται ο λόγος αναίρεσης κατ' άρ.559 αριθ.19 ΚΠολΔ<cite> ΑΠ 145/2018</cite>.

Αν η απόφαση περιέχει συνοπτικές αλλά πλήρεις αιτιολογίες, δεν υπάρχει ανεπάρκεια αιτιολογιών<cite> ΑΠ 12/2017</cite>.

Αν οι προτεινόμενες ελλείψεις της απόφασης ανάγονται μόνο στην ανάλυση και στάθμιση των αποδεικτικών μέσων και γενικότερα ως προς την αιτιολόγηση του αποδεικτικού πορίσματος, και το αποδεικτικό πόρισμα διατυπώνεται σαφώς, οι ελλείψεις αυτές δεν συνιστούν ανεπαρκείς αιτιολογίες<cite> ΑΠ 1746/2013</cite>.

Αν οι προτεινόμενες ελλείψεις της απόφασης ανάγονται στην εκτίμηση των αποδείξεων και ιδίως στην ανάλυση, στάθμιση και αιτιολόγηση του πορίσματος που εξάγεται απ' αυτές, δεν ιδρύεται ο λόγος αναίρεσης κατ' άρ.559 αριθ.19 ΚΠολΔ<cite> ΑΠ 161/2017</cite>.
Και αυτό γιατί το δικαστήριο της ουσίας προβαίνει στη σχετική κρίση του ανέλεγκτα κατά το άρ.561 παρ.1 ΚΠολΔ, εκτός αν δεν είναι σαφές και πλήρες το πόρισμα και για τον λόγο αυτό γίνεται αδύνατος ο αναιρετικός έλεγχος<cite> ΑΠ 161/2017</cite>.

Δηλαδή, μόνο το τι αποδείχθηκε ή δεν αποδείχθηκε είναι αναγκαίο να εκτίθεται στην απόφαση πλήρως και σαφώς, και όχι γιατί αποδείχθηκε ή δεν αποδείχθηκε<cite> ΑΠ 161/2017</cite>.

Τα επιχειρήματα του δικαστηρίου που σχετίζονται με την εκτίμηση των αποδείξεων δεν συνιστούν παραδοχές, με βάση τις οποίες διαμορφώνεται το αποδεικτικό πόρισμα, και συνεπώς, δεν αποτελούν "αιτιολογία" της απόφασης, ώστε βάσει αυτών να ιδρύεται ο λόγος αναίρεσης κατ' άρ.559 αριθ.19 ΚΠολΔ για αντιφατικότητα ή ανεπάρκεια<cite> ΑΠ 161/2017</cite>.

Αν προβάλλεται λόγος αναίρεσης κατ' άρ.559 αριθ.19 ΚΠολΔ, εξαιτίας του ότι το δικαστήριο δεν αναλύει ιδιαιτέρως και διεξοδικά τα επιχειρήματα των διαδίκων που δεν συνιστούν αυτοτελείς ισχυρισμούς, ο λόγος αναίρεσης είναι απαράδεκτος<cite> ΑΠ 161/2017</cite>.

Αν υπάρχει έλλειψη μείζονος πρότασης στην απόφαση του δικαστηρίου της ουσίας, δηλαδή παντελής παράλειψη παράθεσης των νομικών διατάξεων στις οποίες βρίσκει έρεισμα το αγωγικό αίτημα, δεν ιδρύεται κάποιος από τους λόγους αναίρεσης κατ' άρ.559 ΚΠολΔ ή άρ.560 ΚΠολΔ<cite> ΑΠ 80/2015 σκέψ.Ι</cite><cite> άρ.578 ΚΠολΔ</cite>.

Αν υπάρχει έλλειψη μείζονος πρότασης στην απόφαση του δικαστηρίου της ουσίας, αλλά υπάρχουν ουσιαστικές παραδοχές που δικαιολογούν το διατακτικό της απόφασης, ο Άρειος Πάγος μπορεί να συμπληρώσει τις νομικές διατάξεις κατά το άρ.578 ΚΠολΔ<cite> ΑΠ 80/2015 σκέψ.Ι</cite><cite> άρ.578 ΚΠολΔ</cite>.

Αν προτείνεται λόγος αναίρεσης κατ' άρ.559 αριθ.19 ΚΠολΔ, προβάλλοντας ασαφείς αιτιολογίες της αναιρεσιβαλλόμενης απόφασης, οι οποίες ασκούν ουσιώδη επιρροή στην έκβαση της δίκης, αναφορικά με την εφαρμογή δικονομικής διάταξης, ο λόγος αναίρεσης είναι απαράδεκτος<cite> ΑΠ 1091/2015</cite>.

Αν το δικαστήριο της ουσίας απέρριψε την ένσταση ως μη νόμιμη, ο λόγος αναίρεσης κατ' άρ.559 αριθ.19 ΚΠολΔ είναι απαράδεκτος, καθώς αυτός προϋποθέτει ουσιαστική έρευνα<cite> ΑΠ 303/2016</cite>.

Αν το δικαστήριο της ουσίας απέρριψε την αγωγή ή την ένσταση ως απαράδεκτη, αόριστη, μη νόμιμη, ή για άλλο τυπικό λόγο, δεν ιδρύεται ο λόγος αναίρεσης κατ' αρ.559 αριθ.19 ΚΠολΔ<cite> ΑΠ 1035/2001</cite>.

<h2>Αναίρεση κατ' άρ.559 αριθ.20 ΚΠολΔ</h2>
Ως έγγραφα, που η παραμόρφωση του περιεχομένου τους ιδρύει τον από το άρ.559 αριθ.20 ΚΠολΔ λόγο αναίρεσης νοούνται μόνο τα προβλεπόμενα στα άρ.339 ΚΠολΔ και άρ.432-449 ΚΠολΔ, κατά κυριολεξία αποδεικτικά έγγραφα, όχι δε και τα διαδικαστικά έγγραφα της ίδιας δίκης, όπως είναι τα δικόγραφα που κατατίθενται επ' ευκαιρία αυτής (λχ. αγωγή, ανταγωγή, έφεση, προτάσεις, αιτήσεις ασφαλιστικών μέτρων, δικαστικές αποφάσεις, πρακτικά που περιέχουν καταθέσεις μαρτύρων)<cite> ΑΠ 1143/2015 σκέψ.10</cite>.

Αντίθετα, τέτοια έγγραφα αποτελούν τα διαδικαστικά έγγραφα άλλης δίκης<cite> ΑΠ 1143/2015 σκέψ.10</cite>.

<h2>Αναίρεση κατά αποφάσεων ειρηνοδικείων και των εφετειακών επ' αυτών</h2>
Κατά των αποφάσεων των ειρηνοδικείων, καθώς και των αποφάσεων των πρωτοδικείων, που εκδίδονται σε εφέσεις κατά των αποφάσεων των ειρηνοδικείων, επιτρέπεται αναίρεση μόνο:<ul>
<li>αν παραβιάστηκε κανόνας ουσιαστικού δικαίου, στον οποίο περιλαμβάνονται και οι ερμηνευτικοί κανόνες των δικαιοπραξιών, αδιάφορο αν πρόκειται για νόμο ή έθιμο, ελληνικό ή ξένο, εσωτερικού ή διεθνούς δικαίου<cite> άρ.560 αριθ.1 εδ.1 ΚΠολΔ</cite>, ή</li>
<li>αν το δικαστήριο δεν συγκροτήθηκε όπως ορίζει ο νόμος, ή δίκασε ειρηνοδίκης του οποίου είχε γίνει δεκτή η εξαίρεση<cite> άρ.560 αριθ.2 ΚΠολΔ</cite>, ή</li>
<li>αν το δικαστήριο έχει υπερβεί τη δικαιοδοσία των πολιτικών δικαστηρίων ή δεν είχε καθ' ύλην αρμοδιότητα<cite> άρ.560 αριθ.3 ΚΠολΔ</cite>, ή</li>
<li>αν παράνομα αποκλείστηκε η δημοσιότητα της διαδικασίας<cite> άρ.560 αριθ.4 ΚΠολΔ</cite>.</li></ul>

Η απαρίθμηση των λόγων αναίρεσης είναι περιοριστική, και δεν είναι δυνατόν να προβληθεί οποιοσδήποτε άλλος λόγος αναίρεσης κατά των ως άνω αποφάσεων<cite> ΑΠ 1567/2010</cite>.

Η παράβαση των διδαγμάτων της κοινής πείρας αποτελεί λόγο αναίρεσης κατ' άρ.560 αριθ.1 ΚΠολΔ μόνο αν τα διδάγματα αυτά αφορούν την εφαρμογή των κανόνων του δικαίου ή την υπαγωγή των πραγματικών γεγονότων σ' αυτούς<cite> ΑΠ 1567/2010</cite>.

Ο λόγος αναίρεσης κατ' άρ.560 αριθ.1 ΚΠολΔ δεν μπορεί να προβληθεί σε μικροδιαφορές<cite> άρ.560 αριθ.1 εδ.3 ΚΠολΔ</cite>.

Ο λόγος αναίρεσης του άρ.560 αριθ.6 ΚΠολΔ μπορεί να προβληθεί κατά αποφάσεων που εκδόθηκαν από 01-01-2016 και μετά<cite> ΑΠ 800/2018</cite><cite> άρ.24 παρ.1 ΕισΝΚΠολΔ</cite>.

Ο λόγος αναίρεσης του άρ.560 αριθ.6 ΚΠολΔ είναι εννοιολογικά ίδιος με τον κατ' άρ.559 αριθ.19 ΚΠολΔ λόγο αναίρεσης<cite> άρ.560 αριθ.6 ΚΠολΔ</cite><cite> άρ.559 αριθ.19 ΚΠολΔ</cite>.

<h2>Δικαστική δαπάνη</h2>
Αν η αναίρεση απορριφθεί, και ο αναιρεσίβλητος ερημοδικεί στην αναιρετική δίκη, δεν επιδικάζονται δικαστικά έξοδα υπέρ του αναιρεσίβλητου<cite> ΑΠ 952/2015</cite>.

Αν ο αναιρεσίβλητος είναι αναίτιος για την διεξαγωγή της αναιρετικής δίκης, και ο αναιρεσίβλητος ηττάται, δεν επιδικάζονται δικαστικά έξοδα σε βάρος του στην αναιρετική δίκη<cite> ΑΠ 1502/2018</cite><cite> άρ.177 ΚΠολΔ </cite><cite> άρ.183 ΚΠολΔ</cite>.

</main>
  <footer role="contentinfo"><small>© Greek Law</small></footer>
</body>
</html>
