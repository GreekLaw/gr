<!doctype html>
<html lang="el">
<head>
  <meta charset="utf-8">
  <title>Αναίρεση</title>
  <meta name="description"      content="Κερδίστε την αναίρεση, με ασπίδα τη νομολογία">
  <meta name="robots"           content="archive, follow, index, snippet">
  <meta name="viewport"         content="initial-scale = 1">
  <meta name="format-detection" content="telephone = no">
  <link rel="stylesheet"        href="./stylesheets/greeklaw.css">
  <script async                 src="./javascripts/nav.js"></script>
</head>
<body>
  <header><a href="./">Greek Law</a></header>
  <nav role="navigation"></nav>

<main role="main">
<h1>Αναίρεση</h1>
Η αναίρεση αποτελεί ένδικο μέσο<cite> άρ. 495 παρ. 1 ΚΠολΔ</cite>.

Ο ΚΠολΔ κωδικοποιήθηκε με το άρ. πρώτο βδ. 657/1971, και μεταγλωττίστηκε στη δημοτική με το πδ. 503/1985, και ισχύει από 16-09-1968<cite> ΑΠ 637/2018</cite><cite> άρ. πρώτο βδ. 657/1971 (ΦΕΚ Α 219/01-11-1971)</cite><cite> πδ. 503/1985 (ΦΕΚ Α 182/24-10-1985)</cite><cite> άρ. 74 ΕισΝΚΠολΔ</cite>.

<h2>Προϋποθέσεις για την άσκηση αναίρεσης</h2>
Θετικές προϋποθέσεις του παραδεκτού της αίτησης αναίρεσης είναι:<ul>
<li>η ύπαρξη απόφασης υποκείμενης σε αναίρεση, και</li>
<li>η άσκηση της αναίρεσης από πρόσωπο νομιμοποιούμενο προς τούτο<cite> ΑΠ 154/2017</cite>, και</li>
<li>η θεμελίωση της αναίρεσης σε έναν τουλάχιστον λόγο αναίρεσης<cite> ΑΠ 154/2017</cite>, και</li>
<li>η ύπαρξη εννόμου συμφέροντος στον διάδικο που την ασκεί<cite> ΑΠ 154/2017</cite>, και</li>
<li>η τήρηση ορισμένου τύπου για την άσκησή της<cite> ΑΠ 154/2017</cite>, και</li>
<li>η τήρηση ορισμένης προθεσμίας για την άσκησή της<cite> ΑΠ 154/2017</cite>.</li></ul>

Αρνητικές προϋποθέσεις του παραδεκτού της αίτησης αναίρεσης είναι:<ul>
<li>η άσκηση της αναίρεσης για πρώτη φορά<cite> ΑΠ 154/2017</cite>, και</li>
<li>η μη αποδοχή της προσβαλλόμενης απόφασης<cite> ΑΠ 154/2017</cite>, και</li>
<li>η μη παραίτηση του διαδίκου από την τυχόν ασκηθείσα αίτηση αναίρεσης<cite> ΑΠ 154/2017</cite>.</li></ul>

<h3>Απόφαση που υπόκειται σε αναίρεση</h3>
Σε αναίρεση υπόκειται η απόφαση που έχει καταστεί τελεσίδικη<cite> ΑΠ 318/2017</cite><cite> άρ. 553 παρ. 1 περ. β ΚΠολΔ</cite><cite> άρ. 309 εδ. 1 ΚΠολΔ</cite><cite> άρ. 321 ΚΠολΔ</cite><cite> άρ. 495 παρ. 1 ΚΠολΔ</cite>.

Η απόφαση είναι τελεσίδικη, αν<ul>
<li>η απόφαση περατώνει τη δίκη επί της αγωγής, απεκδύοντας το δικαστήριο από κάθε περαιτέρω εξουσία,<cite> ΑΠ 764/2017</cite> και</li>
<li>η <a hre="#απόφαση-που-δεν-μπορεί-να-προσβληθεί-με-ανακοπή-ερημοδικίας">απόφαση δεν μπορεί να προσβληθεί με ανακοπή ερημοδικίας</a><cite> ΑΠ 764/2017</cite>, και</li>
<li>η <a href="απόφαση-που-δεν-μπορεί-να-προσβληθεί-με-έφεση">απόφαση δεν μπορεί να προσβληθεί με έφεση</a><cite> ΑΠ 764/2017</cite>.</li></ul>

Ο χαρακτήρας της απόφασης ως τελεσίδικης κρίνεται κατά τον χρόνο της άσκησης της αίτησης αναίρεσης, δηλαδή κατά τον χρόνο της κατάθεσης του δικογράφου της αίτησης αναίρεσης στη γραμματεία του δικαστηρίου που εξέδωσε την προσβαλλόμενη απόφαση<cite> ΑΠ 329/2019</cite><cite> ΑΠ 1384/2018</cite><cite> ΑΠ 153/2015</cite><cite> ΑΠ 709/2007</cite>.

Η αναίρεση κατά ερήμην απόφασης είναι επιτρεπτή μόνο αν δεν συγχωρείται κατ' αυτής ανακοπή ερημοδικίας ή έφεση, δηλαδή καθιερώνεται η αρχή της διαδοχικής άσκησης των προβλεπόμενων ένδικων μέσων<cite> ΑΠ 764/2017</cite>.

Αν προσβληθεί με αναίρεση η οριστική απόφαση θεωρούνται ότι έχουν προσβληθεί και οι μη οριστικές που έχουν εκδοθεί προηγουμένως και αν ακόμη δεν απευθύνεται ρητώς εναντίον τους η αναίρεση, αρκεί να υπάρχει λόγος αναίρεσης κατ' αυτών<cite> ΑΠ 128/2014</cite>.

Αν πρόκειται για απλή ομοδικία, η εκδοθείσα οριστική απόφαση γίνεται αυτοτελώς τελεσίδικη για κάθε έναν από τους ομόδικους<cite> ΑΠ 1554/2014 σκέψ. II</cite><cite> άρ. 553 παρ. 1 περ. β ΚΠολΔ</cite><cite> άρ. 74 ΚΠολΔ</cite><cite> άρ. 75 ΚΠολΔ</cite><cite> άρ. 76 παρ. 1 ΚΠολΔ</cite><cite> άρ. 76 παρ. 4 ΚΠολΔ</cite>.

Αν η απόφαση είναι τελεσίδικη για κάποιους από τους απλά ομόδικους, είναι προσβλητή με αίτηση αναίρεσης ως προς τους ίδιους από τη στιγμή της τελεσιδικίας για αυτούς, ακόμη και αν δεν είναι τελεσίδικη για τους υπόλοιπους ομόδικους<cite> ΑΠ 1554/2014 σκέψ. II</cite>.

Αν πρόκειται για αναγκαία ομοδικία, η απόφαση προσβάλλεται παραδεκτά με αίτηση αναίρεσης μόνο από τότε που θα καταστεί τελεσίδικη ως προς όλους τους ομόδικους<cite> ΑΠ 1554/2014 σκέψ. II</cite>.
Και αυτό, γιατί διαφορετικά υπάρχει ο κίνδυνος η υπόθεση που κρίθηκε ήδη από τον Άρειο Πάγο για έναν από τους αναγκαίους ομόδικους να πρέπει να επανακριθεί για τον ίδιο στο πλαίσιο μεταγενέστερης αίτησης αναίρεσης άλλου ομοδίκου, καθώς η άσκηση ένδικων μέσων από οποιονδήποτε των αναγκαίων ομοδίκων έχει αποτελέσματα και για τους λοιπούς<cite> ΑΠ 1554/2014 σκέψ. II</cite><cite> άρ. 76 παρ. 4 ΚΠολΔ</cite><cite> άρ. 76 παρ. 1 ΚΠολΔ</cite>.

<h4 id="απόφαση-που-δεν-μπορεί-να-προσβληθεί-με-ανακοπή-ερημοδικίας">Απόφαση που δεν μπορεί να προσβληθεί με ανακοπή ερημοδικίας</h4>
Η απόφαση δεν μπορεί να προσβληθεί με ανακοπή ερημοδικίας, αν<ul>
<li>η απόφαση εκδόθηκε κατ' αντιμωλία των διαδίκων, ή</li>
<li>η απόφαση εκδόθηκε ερήμην διαδίκου, και<ul>
    <li>η απόφαση επιδόθηκε στον διάδικο που ερημοδικάσθηκε, και εντός της προθεσμίας για την άσκηση ανακοπής ερημοδικίας δεν ασκήθηκε ανακοπή ερημοδικίας<cite> ΑΠ 764/2017</cite>, ή</li>
    <li>χώρησε παραίτηση από το δικαίωμα άσκησης ανακοπής ερημοδικίας<cite> ΑΠ 764/2017</cite>, ή</li>
    <li>ασκήθηκε ανακοπή ερημοδικίας, και χώρησε παραίτηση από το δικόγραφο της ανακοπής ερημοδικίας<cite> ΑΠ 764/2017</cite>.</li></ul></li></ul>

Οι προϋποθέσεις του άρ. 501 ΚΠολΔ για την άσκηση παραδεκτής και βάσιμης ανακοπής ερημοδικίας, και γενικότερα οι προϋποθέσεις του κύρους της ανακοπής ερημοδικίας κρίνονται κυριαρχικά μόνο από το αρμόδιο γι' αυτή δικαστήριο, και δεν ερευνώνται παρεμπιπτόντως από άλλο δικαστήριο προκειμένου, σε περίπτωση έλλειψής τους, να κριθεί παραδεκτή η αίτηση αναίρεσης κατά της ερήμην οριστικής απόφασης που ασκήθηκε κατά παράβαση της αρχής της διαδοχικής άσκησης των ένδικων μέσων<cite> ΑΠ 1554/2014 σκέψ. II</cite>.
Αν διαρκεί η προθεσμία της ανακοπής ερημοδικίας, έστω και αν πιθανολογείται η απόρριψη της ανακοπής ερημοδικίας, αποκλείεται η άσκηση αίτησης αναίρεσης<cite> ΑΠ 1554/2014 σκέψ. II</cite>.

Η απόφαση εκδίδεται ερήμην, αν εκδόθηκε με την απουσία, πραγματική ή πλασματική, ενός των διαδίκων, έστω και αν δεν στηρίχθηκε στη συναγωγή δυσμενών συνεπειών από την ερημοδικία του<cite> ΑΠ 329/2019</cite>.

Αν εκδόθηκε ερήμην απόφαση, ο ερημοδικασθείς μπορεί να ασκήσει ανακοπή ερημοδικίας κατά αυτής<cite> ΑΠ 329/2019</cite><cite> άρ. 502 ΚΠολΔ</cite>.

Αν η ερήμην απόφαση επιδοθεί στον ερημοδικασθέντα, η προθεσμία προς άσκηση ανακοπής ερημοδικίας είναι 15 ημερών από την επίδοση της ερήμην εκδοθείσας απόφασης<cite> ΑΠ 764/2017</cite>.

Αν η ερήμην απόφαση δεν επιδοθεί στον ερημοδικασθέντα, δεν αρχίζει η προθεσμία άσκησης ανακοπής ερημοδικίας κατ' αυτής, οπότε αντίστοιχα δεν υπάρχει χρονικό όριο για την άσκηση της ανακοπής ερημοδικίας<cite> ΑΠ 1554/2014 σκέψ. II</cite>.
Και αυτό, γιατί σε σχέση με την ανακοπή ερημοδικίας δεν έχει θεσπιστεί καταχρηστική προθεσμία αντίστοιχη με την καταχρηστική προθεσμία για την έφεση κατ' άρ. 518 παρ. 2 ΚΠολΔ ή για την αναίρεση κατ' άρ. 564 παρ. 3 ΚΠολΔ<cite> ΑΠ 1554/2014 σκέψ. II</cite><cite> άρ. 518 παρ. 2 ΚΠολΔ</cite><cite> άρ. 564 παρ. 3 ΚΠολΔ</cite>.

Αν ασκηθεί αίτηση αναίρεσης κατά ερήμην απόφασης όσο διαρκεί η προθεσμία της ανακοπής ερημοδικίας, η αναίρεση είναι απορριπτέα αυτεπαγγέλτως ως απαράδεκτη<cite> ΑΠ 329/2019</cite><cite> άρ. 577 παρ. 1 ΚΠολΔ</cite>.
Και αυτό, γιατί για την αναίρεση δεν υπάρχει διάταξη όμοια με αυτήν του άρ. 513 παρ. 1 εδ. 2 ΚΠολΔ για την έφεση, κατά την οποία έφεση επιτρέπεται ήδη από τη δημοσίευση της απόφασης<cite> ΑΠ 329/2019</cite><cite> άρ. 513 παρ. 1 εδ. 2 ΚΠολΔ</cite>.

Αν ασκηθεί εμπρόθεσμα ανακοπή ερημοδικίας κατά της ερήμην απόφασης, αναστέλλεται η έναρξη της προθεσμίας αναίρεσης κατά της ερήμην απόφασης<cite> ΑΠ 329/2019</cite>.

Αν ασκηθεί εμπρόθεσμα ανακοπή ερημοδικίας κατά της ερήμην απόφασης, η προθεσμία αναίρεσης αρχίζει αφού επιδοθεί η απόφαση που απορρίπτει την ανακοπή<cite> ΑΠ 329/2019</cite>.

Αν ασκηθεί εμπρόθεσμα ανακοπή ερημοδικίας κατά της ερήμην απόφασης, και η ανακοπή ερημοδικίας απορριφθεί, ο διάδικος μπορεί να προσβάλει την απορριπτική απόφαση με έφεση<cite> ΑΠ 329/2019</cite>.

Αν επιδοθεί η απόφαση που απέρριψε την ανακοπή ερημοδικίας, η προθεσμία της έφεσης αρχίζει από την επίδοση της απόφασης<cite> ΑΠ 329/2019</cite><cite> άρ. 518 παρ. 1 ΚΠολΔ</cite>.

Αν το εφετείο κάνει ουσία δεκτή την έφεση κατά της απόφασης που απέρριψε την ανακοπή ερημοδικίας, το εφετείο θα εξαφανίσει την πρωτόδικη απόφαση, θα δεχθεί την ανακοπή, θα ακυρώσει την ερήμην πρωτόδικη απόφαση, θα διατάξει την απόδοση του παραβόλου ερημοδικίας, και θα προχωρήσει στην εξέταση της διαφοράς<cite> ΑΠ 329/2019</cite>.

Αν η ανακοπή ερημοδικίας απορρίφθηκε ως εκπρόθεσμη, και δεν ασκηθεί εμπρόθεσμα έφεση κατά της απορριπτικής απόφασης, μπορεί να προσβληθεί με αναίρεση και η πρωτόδικη ερήμην απόφαση και η απόφαση που απέρριψε την ανακοπή ερημοδικίας<cite> ΑΠ 329/2019</cite>.

Η δήλωση για παραίτηση από το δικαίωμα προς άσκηση ενδίκου μέσου είναι έγκυρη και χωρίς να τηρηθεί ο διαδικαστικός τύπος του άρ. 297 ΚΠολΔ<cite> ΑΠ 764/2017</cite><cite> άρ. 297 ΚΠολΔ</cite>.
Και αυτό, γιατί ο τύπος αυτός αφορά αποκλειστικά την παραίτηση από το δικόγραφο ή το δικαίωμα ασκηθέντος ήδη ενδίκου μέσου<cite> ΑΠ 764/2017</cite><cite> άρ. 297 ΚΠολΔ</cite>.

Η παραίτηση από το δικαίωμα άσκησης ανακοπής ερημοδικίας μπορεί να συνάγεται και σιωπηρώς από το ότι ο δικαιούμενος σε άσκηση αυτής ερημοδικασθείς διάδικος άσκησε αναίρεση χωρίς να ασκήσει ανακοπή ερημοδικίας<cite> ΑΠ 764/2017</cite>.

Για το κύρος μιας τέτοιας παραίτησης απαιτείται ειδική προς τούτο πληρεξουσιότητα του υπογράφοντος την αίτηση αναίρεσης δικηγόρου, η έλλειψη όμως αυτής μπορεί να καλυφθεί με έγκριση εκ των υστέρων του ασκήσαντος την αναίρεση διαδίκου, με συνέπεια, λόγω της αναδρομικής ενέργειας της έγκρισης που αφορά την παραίτηση από το δικαίωμα άσκησης ανακοπής ερημοδικίας, να ισχυροποιείται αναδρομικά η παραίτηση από τον χρόνο άσκησης της αναίρεσης, και να θεωρείται η απόφαση τελεσίδικη από τότε και ως εκ τούτου να υπόκειται σε αναίρεση από το χρονικό σημείο αυτό<cite> ΑΠ 764/2017</cite><cite> άρ. 98 περ. β ΚΠολΔ</cite>.

Αν ο αναιρεσείων καταθέσει αίτηση αναίρεσης κατά της πρωτόδικης απόφασης, και καταθέσει έφεση κατά της ίδιας πρωτόδικης απόφασης, και παραιτηθεί του δικογράφου της έφεσης, η αίτηση αναίρεσης είναι εμπρόθεσμη<cite> ΑΠ 1384/2018</cite>.

Αν ασκηθεί έφεση κατά της πρωτόδικης απόφασης, και η έφεση απορριφθεί λόγω ερημοδικίας του εκκαλούντος, και η απόφαση του Εφετείου δεν υπόκειται πλέον σε ανακοπή ερημοδικίας, η απόφαση του Εφετείου μπορεί να προσβληθεί με αναίρεση<cite> ΑΠ 158/2013</cite><cite> άρ. 553 παρ. 1 ΚΠολΔ</cite>.

Η άσκηση από τον ερημοδικασθέντα αίτησης αναίρεσης απευθείας, δηλαδή κατά παράλειψη της ανακοπής ερημοδικίας ή έφεσης, και ενώ διαρκεί η προθεσμίας τους, υποδηλώνει συνήθως σιωπηρή παραίτηση από το δικαίωμα άσκησης απ' αυτόν ανακοπής ερημοδικίας ή έφεσης<cite> ΑΠ 329/2019</cite><cite> άρ. 503 ΚΠολΔ</cite><cite> άρ. 518 ΚΠολΔ</cite><cite> άρ. 299 ΚΠολΔ</cite>.

Η σιωπηρή παραίτηση αυτή είναι επιτρεπτή και έγκυρη, αν ο υπογράφων το δικόγραφο της αναίρεσης δικηγόρος έχει την ειδική προς τούτο πληρεξουσιότητα που απαιτεί το άρ. 98 περ. β ΚΠολΔ<cite> ΑΠ 329/2019</cite>.

Αν ο διάδικος με πληρεξούσιο έγγραφο διόρισε τον δικηγόρο ειδικό πληρεξούσιο, αντιπρόσωπο και αντίκλητό του για να παραστεί και να τον αντιπροσωπεύσει ενώπιον του Αρείου Πάγου, κατά τη δικάσιμο της αναίρεσης, και να υποστηρίξει την αναίρεσή του κατά της αναιρεσιβαλλόμενης απόφασης, και με το πληρεξούσιο έγγραφο δήλωσε ότι εγκρίνει και αναγνωρίζει από τη στιγμή εκείνη όλες τις πράξεις του παραπάνω πληρεξουσίου δικηγόρου, που ενήργησε ή θα ενεργήσει στα πλαίσια των παραπάνω εντολών ως νόμιμες, έγκυρες, ισχυρές, και απρόσβλητες, ο διάδικος με το πληρεξούσιο έγγραφο αναγνωρίζει ως νόμιμη, έγκυρη, ισχυρή, και απρόσβλητη και τη σιωπηρή παραίτησή του από το δικαίωμά του για άσκηση έφεσης και ανακοπής ερημοδικίας κατά της προσβαλλόμενης απόφασης, η οποία συνάγεται από την απευθείας άσκηση αναίρεσης<cite> ΑΠ 329/2019</cite>.

Η έγκριση αυτή ενεργεί αναδρομικά, και ισχυροποιεί την παραίτηση από τον χρόνο κατάθεσης της αίτησης αναίρεσης<cite> ΑΠ 329/2019</cite>.

Στην περίπτωση αυτή, η προσβαλλόμενη με αναίρεση απόφαση είναι τελεσίδικη και υποκείμενη σε αναίρεση από τον χρόνο κατάθεσης της αίτησης αναίρεσης<cite> ΑΠ 329/2019</cite>.

<h4 id="απόφαση-που-δεν-μπορεί-να-προσβληθεί-με-έφεση">Απόφαση που δεν μπορεί να προσβληθεί με έφεση</h4>
Η απόφαση δεν μπορεί να προσβληθεί με έφεση, αν<ul>
<li>η απόφαση είναι εκκλητή, και<ul>
  <li>εντός της προθεσμίας για την άσκηση έφεσης δεν ασκήθηκε έφεση<cite> ΑΠ 318/2017</cite>, ή</li>
  <li>εντός της προθεσμίας για την άσκηση έφεσης χώρησε παραίτηση από το δικαίωμα προσβολής της απόφασης με έφεση<cite> Ολομ. ΑΠ 5/2001</cite><cite> άρ. 553 παρ. 1 περ. β ΚΠολΔ</cite><cite> άρ. 309 εδ. 1 ΚΠολΔ</cite><cite> άρ. 321 ΚΠολΔ</cite><cite> άρ. 495 παρ. 1 ΚΠολΔ</cite>, ή</li>
  <li>ασκήθηκε έφεση, και χώρησε παραίτηση από το δικόγραφο της έφεσης<cite> Ολομ. ΑΠ 5/2001</cite><cite> άρ. 553 παρ. 1 περ. β ΚΠολΔ</cite><cite> άρ. 309 εδ. 1 ΚΠολΔ</cite><cite> άρ. 321 ΚΠολΔ</cite><cite> άρ. 495 παρ. 1 ΚΠολΔ</cite>,</li></ul> ή</li>
<li>η απόφαση είναι ανέκκλητη<cite> ΑΠ 153/2015</cite><cite> ΑΠ 709/2007</cite><cite> άρ. 553 παρ. 1 ΚΠολΔ</cite>.</li></ul>

Η παραίτηση από το δικαίωμα προσβολής της απόφασης με έφεση, και η παραίτηση από το δικόγραφο ήδη ασκηθείσας έφεσης, δύναται να γίνει και με το δικόγραφο της αναίρεσης<cite> Ολομ. ΑΠ 5/2001</cite><cite> άρ. 296 ΚΠολΔ</cite><cite> άρ. 297 ΚΠολΔ</cite><cite> άρ. 299 ΚΠολΔ</cite>.

<ul><li>Άν η πρωτόδικη οριστική απόφαση εκδόθηκε κατ' αντιμωλία των διαδίκων, και</li><li><ul>
  <li>χώρησε παραίτηση από το δικαίωμα προσβολής της απόφασης του πρωτοβάθμιου δικαστηρίου με το ένδικο μέσο της έφεσης, ή</li>
  <li>χώρησε παραίτηση από το ήδη ασκηθέν ένδικο μέσο της έφεσης<cite> ΑΠ 318/2017</cite>, και</li></ul></li>
<li>η παραίτηση αυτή έλαβε χώρα με την επίδοση του δικογράφου της αναίρεσης,</li></ul>
η τελεσιδικία της πρωτόδικης απόφασης ανατρέχει στον χρόνο άσκησης της αναίρεσης<cite> Ολομ. ΑΠ 5/2001</cite><cite> άρ. 296 ΚΠολΔ</cite><cite> άρ. 297 ΚΠολΔ</cite><cite> άρ. 299 ΚΠολΔ</cite>.
Και αυτό, παρότι η άσκηση της αναίρεσης προηγήθηκε της επίδοσης στον αντίδικο του δικογράφου της αναίρεσης - παραίτησης<cite> Ολομ. ΑΠ 5/2001</cite><cite> άρ. 296 ΚΠολΔ</cite><cite> άρ. 297 ΚΠολΔ</cite><cite> άρ. 299 ΚΠολΔ</cite>.

Η προθεσμία της έφεσης συμπορεύει με την προθεσμία της ανακοπής ερημοδικίας<cite> ΑΠ 329/2019</cite><cite> άρ. 513 παρ. 1 εδ. 2 ΚΠολΔ</cite>.

Η δήλωση για παραίτηση από το δικαίωμα προς άσκηση ενδίκου μέσου είναι έγκυρη και χωρίς να τηρηθεί ο διαδικαστικός τύπος του άρ. 297 ΚΠολΔ<cite> ΑΠ 764/2017</cite><cite> άρ. 297 ΚΠολΔ</cite>.
Και αυτό, γιατί ο τύπος αυτός αφορά αποκλειστικά την παραίτηση από το δικόγραφο ή το δικαίωμα ασκηθέντος ήδη ενδίκου μέσου<cite> ΑΠ 764/2017</cite><cite> άρ. 297 ΚΠολΔ</cite>.

Η παραίτηση από το δικαίωμα άσκησης έφεσης μπορεί να συνάγεται και σιωπηρώς από το ότι ο δικαιούμενος σε άσκηση αυτής διάδικος άσκησε αναίρεση χωρίς να ασκήσει έφεση<cite> ΑΠ 318/2017</cite>.

Για το κύρος μιας τέτοιας παραίτησης απαιτείται ειδική προς τούτο πληρεξουσιότητα του υπογράφοντος την αίτηση αναίρεσης δικηγόρου, η έλλειψη όμως αυτής μπορεί να καλυφθεί με έγκριση εκ των υστέρων του ασκήσαντος την αναίρεση διαδίκου, με συνέπεια, λόγω της αναδρομικής ενέργειας της έγκρισης που αφορά την παραίτηση από το δικαίωμα άσκησης έφεσης, να ισχυροποιείται αναδρομικά η παραίτηση από τον χρόνο άσκησης της αναίρεσης, και να θεωρείται η απόφαση τελεσίδικη από τότε και ως εκ τούτου να υπόκειται σε αναίρεση από το χρονικό σημείο αυτό<cite> ΑΠ 318/2017</cite><cite> άρ. 98 περ. β ΚΠολΔ</cite>.

Αν η έφεση γίνει τυπικά δεκτή, και απορριφθεί κατ' ουσίαν, η πρωτόδικη απόφαση ενσωματώνεται στην εφετειακή<cite> ΑΠ 341/2015</cite><cite> άρ. 553 παρ. 1 ΚΠολΔ</cite>.
Αν η έφεση γίνει τυπικά δεκτή, και απορριφθεί κατ' ουσίαν, σε αναίρεση υπόκειται μόνο η εφετειακή απόφαση, γιατί με αυτήν περατώνεται οριστικά η δίκη<cite> ΑΠ 341/2015</cite>.

Αν η έφεση γίνει τυπικά δεκτή, και γίνει και κατ' ουσίαν δεκτή, η πρωτόδικη απόφαση εξαφανίζεται και παύει να υπάρχει<cite> ΑΠ 1103/2011 σκέψ. 1</cite><cite> άρ. 553 παρ. 1 ΚΠολΔ</cite>.
Αν η έφεση γίνει τυπικά δεκτή, και γίνει και κατ' ουσίαν δεκτή, σε αναίρεση υπόκειται μόνο η εφετειακή απόφαση, γιατί με αυτήν περατώνεται οριστικά η δίκη<cite> ΑΠ 341/2015</cite>.
Αν η εφετειακή απόφαση έγινε δεκτή τυπικά και κατ' ουσίαν, και η αναίρεση στραφεί κατά της απόφασης του πρωτοβάθμιου δικαστηρίου, η αναίρεση είναι απαράδεκτη κατά το μέρος αυτό<cite> ΑΠ 1091/2015</cite>.

Αν η έφεση απορριφθεί για τυπικούς λόγους, σε αναίρεση υπόκειται η εφετειακή απόφαση για το κεφάλαιό της το σχετικό με την απόρριψη, καθώς και η πρωτόδικη απόφαση ως προς την ουσία της υπόθεσης<cite> ΑΠ 341/2015</cite><cite> άρ. 553 παρ. 1 ΚΠολΔ</cite>.
Αν η έφεση απορριφθεί για τυπικούς λόγους, και με την αναίρεση προσβάλλεται και η απόφαση του εφετείου και η απόφαση του πρωτοβάθμιου δικαστηρίου, και η αναίρεση δεν κατατέθηκε στη γραμματεία και των δύο δικαστηρίων, η αναίρεση είναι απαράδεκτη κατά το μέρος που στρέφεται κατά της απόφασης του δικαστηρίου στη γραμματεία του οποιου δεν κατατέθηκε<cite> ΑΠ 341/2015</cite><cite> άρ. 495 παρ. 1 ΚΠολΔ</cite><cite> άρ. 566 παρ. 2 ΚΠολΔ</cite>.

Η πρωτόδικη απόφαση είναι δυνατό εν μέρει να εξαφανισθεί και εν μέρει να ενσωματωθεί στην εφετειακή απόφαση<cite> ΑΠ 1103/2011 σκέψ. 1</cite>.

<h5 id="ανέκκλητη-απόφαση">Ανέκκλητη απόφαση</h5>
Οι αποφάσεις ασφαλιστικών μέτρων δεν υπόκεινται σε αναίρεση<cite> ΑΠ 888/2013</cite><cite> άρ. 699 ΚΠολΔ</cite><cite> άρ. 495 παρ. 1 ΚΠολΔ</cite>.

Αν η απόφαση εκδόθηκε κατά τη διαδικασία των ασφαλιστικών μέτρων, και<ul>
<li>με την απόφαση των ασφαλιστικών μέτρων επέρχεται οριστική επίλυση της διαφοράς<cite> ΑΠ 1857/2011</cite><cite> ΑΠ 1526/2007</cite><cite> ΑΠ 402/2003</cite>, δηλαδή τέμνεται οριστικά η διαφορά<cite> ΑΠ 1116/2015</cite><cite> ΑΠ 1389/2010</cite>, χωρίς να πρόκειται κατά τα λοιπά για λήψη ασφαλιστικών μέτρων<cite> ΑΠ 317/2016 σκέψ. 2</cite>, και</li>
<li>δεν ορίζεται άλλως στον νόμο που προβλέπει την εκδίκαση της διαφοράς κατά τη διαδικασία των ασφαλιστικών μέτρων<cite> ΑΠ 1116/2015</cite>,</li></ul>
η απόφαση υπόκειται στα ένδικα μέσα της έφεσης<cite> ΑΠ 1857/2011</cite><cite> ΑΠ 1526/2007</cite><cite> ΑΠ 402/2003</cite><cite> ΑΠ 1116/2015</cite><cite> ΑΠ 1389/2010</cite> και της αναίρεσης<cite> ΑΠ 1116/2015</cite><cite> ΑΠ 1389/2010</cite><cite> άρ. 699 ΚΠολΔ</cite>.
Και αυτό, γιατί οι αποφάσεις αυτές εκδίδονται κατά τη διαδικασία των ασφαλιστικών μέτρων για λόγους ταχύτερης και μόνον απονομής της δικαιοσύνης<cite> ΑΠ 317/2016 σκέψ. 2</cite><cite> ΑΠ 490/2001 σκέψ. III</cite>, και δεν καταλαμβάνονται από την απαγόρευση άσκησης ένδικων μέσων της διάταξης του άρ. 699 ΚΠολΔ<cite> ΑΠ 1389/2010</cite><cite> άρ. 699 ΚΠολΔ</cite>.

Αν η υπόθεση ασφαλιστικών μέτρων δεν είναι γνήσια υπόθεση ασφαλιστικών μέτρων, και πρόκειται για υπόθεση που για λόγους ταχύτητας εκδικάζεται με τη διαδικασία των ασφαλιστικών μέτρων, και με τη διαδικασία των ασφαλιστικών μέτρων δεν ρυθμίζεται προσωρινά η διαφορά αλλά η διαφορά τέμνεται οριστικώς, επιτρέπεται η αναίρεση κατά της απόφασης ασφαλιστικών μέτρων<cite> ΑΠ 490/2001 σκέψ. III</cite>.

Αν πρόκειται περί ρυθμιστικού μέτρου της εκούσιας δικαιοδοσίας, και όχι περί υπόθεσης γνήσιου ασφαλιστικού μέτρου, η απόφαση που εκδίδεται επί της υπόθεσης υπόκειται σε ένδικα μέσα, κατά τη διάταξη του άρ. 761 ΚΠολΔ για την εκούσια δικαιοδοσία, μη εφαρμοζομένης της διάταξης του άρ. 699 ΚΠολΔ<cite> ΑΠ 1200/2019</cite><cite> άρ. 761 ΚΠολΔ</cite><cite> άρ. 699 ΚΠολΔ</cite>.
Και αυτό, γιατί η παραπομπή στη διαδικασία των ασφαλιστικών μέτρων για την ταχύτερη εκδίκαση της διαφοράς δεν περιλαμβάνει και εκείνες τις διατάξεις που προσιδιάζουν αποκλειστικά στα γνήσια ασφαλιστικά μέτρα, ή στα <a href="ασφαλιστικά-μέτρα.html#ρυθμιστικά-μέτρα">ρυθμιστικά κατάστασης μέτρα</a> εξομοιούμενα με τα ασφαλιστικά μέτρα, όπως τέτοια διάταξη είναι και η διάταξη του άρ. 699 ΚΠολΔ, η οποία δεν αφορά τη διαδικασία, δηλαδή την πορεία της δίκης μέχρι την έκδοση της απόφασης, αλλά τα ένδικα μέσα κατά της απόφασης<cite> Ολομ. ΑΠ 38/2002</cite><cite> ΑΠ 1200/2019</cite>.

<h3>Πρόσωπο που νομιμοποιείται να ασκήσει αναίρεση</h3>
Δικαίωμα αναίρεσης έχουν:<ul>
<li>ο ενάγων, αν νικήθηκε ολικά ή εν μέρει στη δίκη που εκδόθηκε η προσβαλλόμενη απόφαση<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>ο εναγόμενος, αν νικήθηκε ολικά ή εν μέρει στη δίκη που εκδόθηκε η προσβαλλόμενη απόφαση<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>ο εκκαλών, αν νικήθηκε ολικά ή εν μέρει στη δίκη που εκδόθηκε η προσβαλλόμενη απόφαση<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>ο εφεσίβλητος, αν νικήθηκε ολικά ή εν μέρει στη δίκη που εκδόθηκε η προσβαλλόμενη απόφαση<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>εκείνος που ζητεί αναψηλάφηση, αν νικήθηκε ολικά ή εν μέρει στη δίκη που εκδόθηκε η προσβαλλόμενη απόφαση<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>εκείνος κατά του οποίου στρέφεται η αναψηλάφηση, αν νικήθηκε ολικά ή εν μέρει στη δίκη που εκδόθηκε η προσβαλλόμενη απόφαση<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>εκείνος που είχε ασκήσει κύρια παρέμβαση, αν νικήθηκε ολικά ή εν μέρει στη δίκη που εκδόθηκε η προσβαλλόμενη απόφαση<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>εκείνος που είχε ασκήσει πρόσθετη παρέμβαση, αν νικήθηκε ολικά ή εν μέρει στη δίκη που εκδόθηκε η προσβαλλόμενη απόφαση<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>οι καθολικοί διάδοχοι, αν απέκτησαν την ιδιότητα αυτή μετά την άσκηση της αγωγής<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>οι ειδικοί διάδοχοι, αν απέκτησαν την ιδιότητα αυτή μετά την άσκηση της αγωγής<cite> ΑΠ 637/2018</cite><cite> άρ. 556 παρ. 1 ΚΠολΔ</cite>, και</li>
<li>οι εισαγγελείς, αν ήταν διάδικοι<cite> ΑΠ 637/2018</cite><cite> άρ. 556 παρ. 1 ΚΠολΔ</cite>.</li></ul>

Δικαίωμα να ασκήσει αναίρεση έχει και ο διάδικος που νίκησε, αν έχει έννομο συμφέρον<cite> ΑΠ 637/2018</cite><cite> άρ. 556 παρ. 2 ΚΠολΔ</cite>.

<h3>Κατά ποιων διαδίκων απευθύνεται η αναίρεση</h3>
Η αναίρεση απευθύνεται κατά των απλών ομοδίκων που ο αναιρεσείων έχει έννομο συμφέρον να ζητήσει την εξαφάνιση της προσβαλλόμενης απόφασης, δηλαδή κατ' εκείνων έναντι των οποίων ηττήθηκε<cite> ΑΠ 1802/2007 σκέψ. I</cite><cite> άρ. 68 ΚΠολΔ</cite><cite> άρ. 556 παρ. 2 ΚΠολΔ</cite><cite> άρ. 558 ΚΠολΔ</cite>.

Αν ασκήθηκε απλή πρόσθετη παρέμβαση, η αναίρεση δεν απαιτείται να απευθύνεται και κατά του απλώς προσθέτως παρεμβαίνοντος<cite> ΑΠ 1195/2013</cite><cite> ΑΠ 1049/2010</cite><cite> άρ. 558 ΚΠολΔ</cite>.

Αν ασκήθηκε απλή πρόσθετη παρέμβαση, και η αναίρεση αφορά την πρόσθετη παρέμβαση, η αναίρεση απαιτείται να στρέφεται και κατά του απλώς προσθέτως παρεμβαίνοντος<cite> ΑΠ 1195/2013</cite><cite> ΑΠ 1075/2011</cite><cite> άρ. 74 ΚΠολΔ</cite><cite> άρ. 81 παρ. 3 ΚΠολΔ</cite><cite> άρ. 558 ΚΠολΔ</cite>.

Αν ασκήθηκε απλή πρόσθετη παρέμβαση, και ο απλώς προσθέτως παρεμβάς ανέλαβε τον δικαστικό αγώνα, η αναίρεση απαιτείται να απευθύνεται και κατά του απλώς προσθέτως παρεμβαίνοντος<cite> ΑΠ 1195/2013</cite><cite> ΑΠ 1075/2011</cite><cite> άρ. 74 ΚΠολΔ</cite><cite> άρ. 81 παρ. 3 ΚΠολΔ</cite><cite> άρ. 558 ΚΠολΔ</cite>.
Και αυτό, γιατί στην περίπτωση αυτή ο απλώς προσθέτως παρεμβάς κατέστη κύριος διάδικος<cite> ΑΠ 1033/2014</cite>.

Αν ασκήθηκε αυτοτελής πρόσθετη παρέμβαση, η αναίρεση απαιτείται να απευθύνεται και κατά του αυτοτελώς προσθέτως παρεμβαίνοντος<cite> ΑΠ 1195/2013</cite><cite> ΑΠ 1731/2011</cite><cite> ΑΠ 902/2002</cite><cite> άρ. 74 ΚΠολΔ</cite><cite> άρ. 81 παρ. 3 ΚΠολΔ</cite><cite> άρ. 82 ΚΠολΔ</cite><cite> άρ. 110 παρ. 2 ΚΠολΔ</cite><cite> άρ. 558 ΚΠολΔ</cite><cite> άρ. 20 παρ. 1 Συντάγματος</cite>.

Αν ασκήθηκε πρόσθετη παρέμβαση, και η αναίρεση του καθ' ου η παρέμβαση απευθυνθεί και κατά του προσθέτως παρεμβαίνοντος, δεν ιδρύεται απαράδεκτο, και εκτιμάται ως κλήση κατά τη συζήτηση της αναίρεσης<cite> ΑΠ 1033/2014</cite>.

Αν ασκήθηκε πρόσθετη παρέμβαση, και απορρίφθηκε ή η συζήτησή της κηρύχθηκε (χωρίς να επαναληφθεί) απαράδεκτη, και η αναίρεση απευθύνεται εναντίον του προσθέτως παρεμβαίνοντος, η απεύθυνση της αναίρεσης εναντίον του δεν μπορεί να εκτιμηθεί ως κλήση κατά τη συζήτηση, και η αναίρεση απορρίπτεται ως προς αυτόν ως απαράδεκτη<cite> ΑΠ 1033/2014</cite>.

Αν ασκήθηκε πρόσθετη παρέμβαση, και ο προσθέτως παρεμβάς δεν κληθεί στη συζήτηση της αναίρεσης, η συζήτηση της αναίρεσης είναι απαράδεκτη<cite> ΑΠ 1033/2014</cite><cite> άρ. 558 ΚΠολΔ</cite><cite> άρ. 82 εδ. 3 ΚΠολΔ</cite><cite> άρ. 81 παρ. 3 ΚΠολΔ</cite>.
Και αυτό, γιατί χωρίς την κλήτευση αυτή παραβιάζεται η αρχή της εκατέρωθεν ακρόασης, ειδική εφαρμογή της οποίας αποτελούν οι διατάξεις των άρ. 82 εδ. 3 ΚΠολΔ και άρ. 81 παρ. 3 ΚΠολΔ<cite> ΑΠ 1033/2014</cite><cite> άρ. 558 ΚΠολΔ</cite><cite> άρ. 82 εδ. 3 ΚΠολΔ</cite><cite> άρ. 81 παρ. 3 ΚΠολΔ</cite>.

Το απαράδεκτο της συζήτησης από τη μη κλήτευση του προσθέτως παρεμβαίνοντος, ως αναφερόμενο στην προδικασία, λαμβάνεται υπόψη και αυτεπαγγέλτως από τον Άρειο Πάγο<cite> ΑΠ 1033/2014</cite>.

Αν ασκήθηκε απλή πρόσθετη παρέμβαση, και ο προσθέτως παρεμβάς δεν κληθεί στη συζήτηση της αναίρεσης, η συζήτηση κηρύσσεται απαράδεκτη για όλους τους διαδίκους<cite> ΑΠ 1195/2013</cite><cite> ΑΠ 1083/2011</cite><cite> ΑΠ 1049/2010</cite><cite> άρ. 82 ΚΠολΔ</cite><cite> άρ. 110 παρ. 2 ΚΠολΔ</cite><cite> άρ. 81 παρ. 3 ΚΠολΔ</cite><cite> άρ. 20 παρ. 1 Συντάγματος</cite><cite> άρ. 576 παρ. 3 ΚΠολΔ</cite>.

Αν ασκήθηκε πρόσθετη παρέμβαση, και απορρίφθηκε ή η συζήτησή της κηρύχθηκε (χωρίς να επαναληφθεί) απαράδεκτη, ο προσθέτως παρεμβάς δεν καλείται στις περαιτέρω διαδικαστικές πράξεις<cite> ΑΠ 1033/2014</cite>.

Αν κάποιος από τους διαδίκους δεν εμφανιστεί κατά τη συζήτηση της υπόθεσης στον Άρειο Πάγο, ή εμφανιστεί και δεν λάβει μέρος με τον τρόπο που ορίζει ο νόμος, ο Άρειος Πάγος εξετάζει αυτεπαγγέλτως ποιος επισπεύδει τη συζήτηση<cite> ΑΠ 1033/2014</cite>.

Αν ο διάδικος που επισπεύδει τη συζήτηση δεν εμφανισθεί ή εμφανισθεί, αλλά δεν λάβει μέρος με τον τρόπο που ορίζει ο νόμος, ο Άρειος Πάγος συζητεί την υπόθεση σαν να ήταν παρόντες όλοι οι διάδικοι<cite> ΑΠ 1033/2014</cite>.

Τις κλητεύσεις επικαλούνται και αποδεικνύουν οι παριστάμενοι διάδικοι<cite> ΑΠ 1033/2014</cite>.

Αν ο διάδικος αποβιώσει μετά την έκδοση της οριστικής απόφασης και πριν την άσκηση ενδίκου μέσου κατά της απόφασης, δεν υφίσταται εκκρεμής δικαστικός αγώνας, ούτε στάδιο για διακοπή και επανάληψη της δίκης<cite> Ολομ. ΑΠ 31/2009 σκέψ. II</cite><cite> άρ. 34 ΑΚ</cite><cite> άρ. 35 ΑΚ</cite><cite> άρ. 62 ΚΠολΔ</cite><cite> άρ. 63 ΚΠολΔ</cite><cite> άρ. 313 παρ. 1 περ. δ ΑΚ</cite>.

Στην περίπτωση αυτή, αν το ένδικο μέσο ασκείται από τον αντίδικο του θανόντος, πρέπει να απευθύνεται κατά των κληρονόμων του θανόντος<cite> Ολομ. ΑΠ 31/2009 σκέψ. II</cite>.

Στην περίπτωση αυτή, αν το ένδικο μέσο ασκείται από τον αντίδικο του θανόντος, και απευθύνεται κατά του θανόντος, και ο ασκών το ένδικο μέσο, πριν την άσκηση του ενδίκου μέσου, είχε λάβει γνώση με οποιονδήποτε τρόπο του θανάτου του αντιδίκου του, ώστε να δύναται να διαπιστώσει τους κληρονόμους του και ν' απευθύνει κατ' αυτών το ένδικο μέσο, το ένδικο μέσο είναι άκυρο<cite> Ολομ. ΑΠ 31/2009 σκέψ. II</cite>.

Στην περίπτωση αυτή, αν το ένδικο μέσο ασκείται από τον αντίδικο του θανόντος, και απευθύνεται κατά του θανόντος, και ο ασκών το ένδικο μέσο, πριν την άσκηση του ενδίκου μέσου, δεν γνώριζε τον θάνατο του αντιδίκου του, το ένδικο μέσο δεν είναι άκυρο<cite> Ολομ. ΑΠ 31/2009 σκέψ. II</cite>.

Στην περίπτωση αυτή, αν το ένδικο μέσο ασκείται από τον αντίδικο του θανόντος, και απευθύνεται κατά του θανόντος, και ο ασκών το ένδικο μέσο, πριν την άσκηση του ενδίκου μέσου, δεν γνώριζε τον θάνατο του αντιδίκου του, και οι κληρονόμοι του θανόντος εμφανιστούν κατά τη συζήτηση του ενδίκου μέσου με την ιδιότητά τους ως κληρονόμοι, και προβάλλουν υπεράσπιση επί της ουσίας της διαφοράς, νόμιμα χωρεί η συζήτηση του ενδίκου μέσου με τους κληρονόμους του θανόντα<cite> Ολομ. ΑΠ 31/2009 σκέψ. II</cite>.

Στην περίπτωση αυτή, αν το ένδικο μέσο ασκείται από τον αντίδικο του θανόντος, και απευθύνεται κατά του θανόντος, και από τα στοιχεία της δικογραφίας δεν προκύπτει ότι οι κληρονόμοι του θανόντα είχαν γνωστοποιήσει πριν την άσκηση του ενδίκου μέσου τον θάνατο αυτό στον διάδικο που άσκησε το ένδικο μέσο, και δεν προβάλλεται αντίθετος ισχυρισμός από κάποιον διάδικο, και δεν υπάρχει αντίθετος ισχυρισμός των παριστάμενων ως κληρονόμων του θανόντα, συνάγεται ότι ο ασκών το ένδικο μέσο δεν είχε λάβει γνώση με οποιονδήποτε τρόπο του θανάτου αυτού πριν την άσκηση του ενδίκου μέσου<cite> Ολομ. ΑΠ 31/2009 σκέψ. II</cite>.

<h3>Προθεσμία άσκησης αναίρεσης</h3>
Αν η απόφαση εκδόθηκε από 01-01-2016 και μετά, και η απόφαση δεν έχει επιδοθεί, η προθεσμία άσκησης αναίρεσης είναι 2 χρόνια από τη δημοσίευση της απόφασης<cite> Πλ.Ολομ. ΑΠ 10/2018</cite><cite> άρ. 564 παρ. 3 ΚΠολΔ</cite><cite class="c"> άρ. 1 άρ. τρίτο ν. 4335/2015</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν η απόφαση εκδόθηκε από 01-01-2016 και μετά, και η απόφαση έχει επιδοθεί, και ο αναιρεσίβλητος διαμένει στην Ελλάδα, η προθεσμία άσκησης αναίρεσης είναι 30 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> άρ. 564 παρ. 1 ΚΠολΔ</cite><cite class="c"> άρ. 1 άρ. τρίτο ν. 4335/2015</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν η απόφαση εκδόθηκε από 01-01-2016 και μετά, και η απόφαση έχει επιδοθεί, και ο αναιρεσίβλητος διαμένει στο εξωτερικό ή είναι αγνώστου διαμονής, η προθεσμία άσκησης αναίρεσης είναι 60 ημέρες από την επίδοση της απόφασης<cite> άρ. 564 παρ. 2 ΚΠολΔ</cite><cite> Πλ.Ολομ. ΑΠ 10/2018</cite><cite> άρ. 564 παρ. 2 ΚΠολΔ</cite><cite class="c"> άρ. 1 άρ. τρίτο ν. 4335/2015</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015, και η απόφαση δεν έχει επιδοθεί, η προθεσμία άσκησης αναίρεσης είναι 3 χρόνια από τη δημοσίευση της απόφασης<cite> Πλ.Ολομ. ΑΠ 10/2018</cite><cite> άρ. 564 παρ. 3 ΚΠολΔ</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015, και η απόφαση έχει επιδοθεί, και ο αναιρεσίβλητος διαμένει στην Ελλάδα, η προθεσμία άσκησης αναίρεσης είναι 30 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> ΑΠ 709/2007</cite><cite> άρ. 564 παρ. 1 ΚΠολΔ</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015, και η απόφαση έχει επιδοθεί, και ο αναιρεσίβλητος διαμένει στο εξωτερικό ή είναι αγνώστου διαμονής, η προθεσμία άσκησης αναίρεσης είναι 90 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> άρ. 564 παρ. 2 ΚΠολΔ</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015 κατά την ειδική διαδικασία των μισθωτικών διαφορών, και η απόφαση δεν έχει επιδοθεί, η προθεσμία άσκησης αναίρεσης είναι 3 χρόνια από τη δημοσίευση της απόφασης<cite> Πλ.Ολομ. ΑΠ 10/2018</cite><cite> ΑΠ 153/2015</cite><cite> άρ. 564 παρ. 3 ΚΠολΔ</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015 κατά την ειδική διαδικασία των μισθωτικών διαφορών, και η απόφαση έχει επιδοθεί, και ο αναιρεσίβλητος διαμένει στην Ελλάδα, η προθεσμία άσκησης αναίρεσης είναι 15 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> άρ. 652 παρ. 1 ΚΠολΔ</cite><cite> άρ. 564 παρ. 1 ΚΠολΔ</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015 κατά την ειδική διαδικασία των μισθωτικών διαφορών, και η απόφαση έχει επιδοθεί, και ο αναιρεσίβλητος διαμένει στο εξωτερικό ή είναι αγνώστου διαμονής, η προθεσμία άσκησης αναίρεσης είναι 30 ημέρες από την επίδοση της απόφασης<cite> Πλ.Ολομ. ΑΠ 10/2018</cite><cite> ΑΠ 153/2015</cite><cite> άρ. 652 παρ. 1 ΚΠολΔ</cite><cite> άρ. 564 παρ. 2 ΚΠολΔ</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν η απόφαση εκδόθηκε μέχρι και 31-12-2015 κατά την ειδική διαδικασία των μισθωτικών διαφορών, και η απόφαση έχει επιδοθεί, η προθεσμία άσκησης αναίρεσης αναστέλλεται από την 1η Αυγούστου έως και 31η Αυγούστου<cite> άρ. 147 παρ. 2 ΚΠολΔ</cite><cite> άρ. 652 παρ. 1 ΚΠολΔ</cite><cite> άρ. 564 παρ. 1 ΚΠολΔ</cite><cite class="t"> άρ. 1 άρ. ένατο παρ. 2 ν. 4335/2015</cite><cite> άρ. 24 παρ. 1 εδ. 1 ΕισΝΚΠολΔ</cite>.

Αν αναιρεσείον είναι το Δημόσιο, η προθεσμία για την άσκηση αναίρεσης είναι 30 ημερών από την επόμενη ημέρα της επίδοσης της προσβαλλόμενης απόφασης<cite> ΑΠ 1764/2014 σκέψ. I</cite><cite> άρ. 10 κδ. 26-06/10-07-1944</cite><cite> άρ. 144 παρ. 1 ΚΠολΔ</cite><cite> άρ. 564 παρ. 1 ΚΠολΔ</cite>.

Αν αναιρεσείον είναι το Δημόσιο, η προθεσμία για την άσκηση αναίρεσης αναστέλλεται κατά τη διάρκεια των <a href="./προθεσμίες.html#δικαστικές-διακοπές">δικαστικών διακοπών</a><cite> ΑΠ 1764/2014 σκέψ. I</cite><cite> άρ. 11 κδ. 26-06/10-07-1944</cite><cite class="c"> άρ. 12 ν. 3514/2006</cite>.

Η προθεσμία άσκησης αναίρεσης κατά απόφασης που εκδόθηκε στον πρώτο βαθμό, ανεξάρτητα αν η απόφαση εκδόθηκε ερήμην ή αντιμωλία, δεν συντρέχει με την προθεσμία άσκησης έφεσης κατά της απόφασης<cite> ΑΠ 709/2007</cite><cite> άρ. 553 παρ. 1 ΚΠολΔ</cite>.

Η προθεσμία άσκησης αναίρεσης ηρεμεί κατά τη διάρκεια της προθεσμίας άσκησης έφεσης, και αρχίζει από τότε που έληξε η προθεσμία για την άσκηση της έφεσης, οπότε η πρωτόδικη απόφαση τελεσιδίκησε<cite> ΑΠ 709/2007</cite><cite> ΑΠ 153/2015</cite><cite> άρ. 553 παρ. 1 ΚΠολΔ</cite>.

Αν δεν επιδοθεί η ερήμην απόφαση, δεν αρχίζει η προθεσμία άσκησης ανακοπής ερημοδικίας κατ' αυτής, οπότε αντίστοιχα δεν υπάρχει χρονικό όριο για την άσκησή της, καθώς σε σχέση με την ανακοπή ερημοδικίας δεν έχει θεσπιστεί καταχρηστική προθεσμία αντίστοιχη με την καταχρηστική προθεσμία του άρ. 518 παρ. 2 ΚΠολΔ για την έφεση και του άρ. 564 παρ. 3 ΚΠολΔ για την αναίρεση<cite> ΑΠ 1554/2014 σκέψ. II</cite>.

Αν δεν επιδοθεί η ερήμην απόφαση, εμποδίζεται εξακολουθητικά η άσκηση αίτησης αναίρεσης κατ' αυτής, και αναστέλλεται η καταχρηστική προθεσμία που ισχύει για την αναίρεση με αφετηρία κατ' αρχήν τη δημοσίευση της προσβαλλόμενης απόφασης<cite> ΑΠ 1554/2014 σκέψ. II</cite>.
Και αυτό, γιατί αυτονόητη προϋπόθεση της έναρξης της καταχρηστικής προθεσμίας για την άσκηση αναίρεσης είναι η ύπαρξη απόφασης υποκείμενης οπωσδήποτε σε αναίρεση<cite> ΑΠ 1554/2014 σκέψ. II</cite>.

Αν ο δικαιούμενος να ασκήσει αναίρεση αποβιώσει, η προθεσμία της αναίρεσης για τους καθολικούς του διαδόχους ή τους κληροδόχους αρχίζει μόνο αν επιδοθεί σ' αυτούς η απόφαση που περατώνει τη δίκη, και από την επίδοση αυτή<cite> άρ. 564 παρ. 4 ΚΠολΔ</cite>.

<h3>Παράβολο αναίρεσης</h3>
Αν η αναίρεση ασκήθηκε χωρίς να κατατεθεί και το παράβολο της αναίρεσης, η αναίρεση είναι απαράδεκτη<cite> ΑΠ 1053/2019</cite><cite> ΑΠ 602/2016</cite><cite> ΑΠ 266/2016</cite><cite> ΑΠ 889/2015</cite>.

<h3>Παράσταση ενώπιον του Αρείου Πάγου</h3>
Αν οι διάδικοι είναι απλοί ομόδικοι, και κάποιος από αυτούς δεν εκπροσωπηθεί ενώπιον του Αρείου Πάγου από πληρεξούσιο δικηγόρο, η υπόθεση χωρίζεται, και η συζήτηση της αίτησης αναίρεσης χωρεί νομίμως ως προς όσους εκπροσωπούνται από πληρεξούσιο δικηγόρο ή έχουν κλητευθεί νομίμως, και κηρύσσεται απαράδεκτη ως προς τους λοιπούς<cite> ΑΠ 1465/2013</cite><cite> άρ. 576 παρ. 3 εδ. 2 ΚΠολΔ</cite>.

<h3>Κατάθεση προτάσεων</h3>
Στη διαδικασία ενώπιον του Αρείου Πάγου οι διάδικοι δεν είναι υποχρεωμένοι να καταθέσουν προτάσεις, εκτός αν προβάλλουν ενστάσεις ως προς το παραδεκτό και το εμπρόθεσμο της αίτησης αναίρεσης και των πρόσθετων λόγων, στην οποία περίπτωση οφείλουν να καταθέσουν τις προτάσεις τους 20 τουλάχιστον μέρες πριν από τη δικάσιμο<cite> ΑΠ 1849/2017</cite><cite> άρ. 570 παρ. 1 ΚΠολΔ</cite>.

Αίτηση που αφορά το παραδεκτό της αίτησης αναίρεσης είναι και η ένσταση εγγυοδοσίας κατ' άρ. 169 ΚΠολΔ<cite> ΑΠ 1849/2017</cite><cite> άρ. 169 ΚΠολΔ</cite><cite> άρ. 171 εδ. 2 ΚΠολΔ</cite><cite> άρ. 172 ΚΠολΔ</cite>.

<h3>Έννομο συμφέρον του διαδίκου που ασκεί αναίρεση</h3>
Η ύπαρξη του εννόμου συμφέροντος κρίνεται από την προσβαλλόμενη απόφαση κατά τη γενική διάταξη του άρ. 68 ΚΠολΔ<cite> ΑΠ 637/2018</cite><cite> άρ. 68 ΚΠολΔ</cite>.

Η έλλειψη του εννόμου συμφέροντος συνεπάγεται την απόρριψη της αίτησης αναίρεσης ως απαράδεκτης<cite> ΑΠ 637/2018</cite>.

Η έλλειψη του εννόμου συμφέροντος ερευνάται αυτεπαγγέλτως σε κάθε στάση της δίκης, κατ άρ. 73 ΚΠολΔ<cite> ΑΠ 637/2018</cite><cite> άρ. 73 ΚΠολΔ</cite>.

Το έννομο συμφέρον για την άσκηση αναίρεσης πρέπει να προκύπτει από την προσβαλλόμενη απόφαση και να είναι ατομικό (προσωπικό) και άμεσο του διαδίκου, ο οποίος υπέστη βλάβη από την απόφαση<cite> ΑΠ 288/2014</cite> και ασκεί την αναίρεση<cite> ΑΠ 637/2018</cite>.

Η βλάβη που υπέστη ο διάδικος από την απόφαση προκαλείται από την απώλεια της δίκης για τον παραπονούμενο διάδικο και προκύπτει από τη σύγκριση των αιτημάτων με το διατακτικό της απόφασης<cite> ΑΠ 288/2014</cite>.

Για τον έλεγχο ύπαρξης εννόμου συμφέροντος απαιτείται να κρίνεται πρωταρχικά αν ο διάδικος που ασκεί την αναίρεση έχει ηττηθεί εν όλω ή εν μέρει με την προσβαλλόμενη απόφαση<cite> ΑΠ 288/2014</cite>.

Ηττηθείς θεωρείται ο διάδικος, όταν απορρίφθηκαν ολικά ή μερικά οι αιτήσεις του, ανεξάρτητα αν η απόρριψη έγινε για ουσιαστικούς ή τυπικούς λόγους, ή έγιναν έστω και εν μέρει δεκτές οι αιτήσεις του αντιδίκου του<cite> ΑΠ 288/2014</cite>.

Το έννομο συμφέρον πρέπει να υφίσταται τόσο κατά τον χρόνο άσκησης όσο και κατά τον χρόνο συζήτησης της αναίρεσης<cite> ΑΠ 637/2018</cite>.

Η ύπαρξη εννόμου συμφέροντος απαιτείται όχι μόνο γενικά για το παραδεκτό της αίτησης αναίρεσης, αλλά και ειδικά για κάθε λόγο αναίρεσης<cite> ΑΠ 637/2018</cite>.

Ο αναιρεσείων πρέπει να επικαλείται το έννομο συμφέρον για τη νομιμοποίησή του στην αίτηση αναίρεσης<cite> ΑΠ 637/2018</cite>.

Αν η απόφαση απέρριψε ένσταση ως αόριστη, και η ένσταση έπρεπε να απορριφθεί ως μη νόμιμη, και η απόφαση προσβάλλεται για τον λόγο αυτό με αναίρεση, ο λόγος αναίρεσης αυτός προβάλλεται χωρίς έννομο συμφέρον<cite> ΑΠ 194/2012</cite>.
Και αυτό, γιατί η απόρριψη της ένστασης ως αόριστης είναι επωφελέστερη για τον ενιστάμενο από την απόρριψή της ως μη νόμιμης<cite> ΑΠ 194/2012</cite>.

Αν η αγωγή απορρίφθηκε ως προς έναν εναγόμενο – απλό ομόδικο, και ο απλός ομόδικος αυτός δεν ηττήθηκε έναντι του συνεναγομένου – απλού ομοδίκου του, ο εναγόμενος – απλός ομόδικος αυτός δεν έχει έννομο συμφέρον να ασκήσει αναίρεση, και η αναίρεση που ασκείται απ' αυτόν είναι απαράδεκτη<cite> ΑΠ 1802/2007 σκέψ. I</cite><cite> άρ. 68 ΚΠολΔ</cite><cite> άρ. 556 παρ. 2 ΚΠολΔ</cite><cite> άρ. 558 ΚΠολΔ</cite><cite> άρ. 577 ΚΠολΔ</cite>.

<h2>Λόγος αναίρεσης</h2>
Ο Άρειος Πάγος ελέγχει τη νομιμότητα της απόφασης του δικαστηρίου της ουσίας με βάση την πραγματική και νομική κατάσταση που όφειλε να λάβει υπόψη του ο ουσιαστικός δικαστής<cite> ΑΠ 267/2017</cite>.

Αν ο λόγος αναίρεσης στηρίζεται σε ισχυρισμό που δεν προτάθηκε νομίμως στο δικαστήριο της ουσίας, ο λόγος αναίρεσης είναι απαράδεκτος<cite> άρ. 562 παρ. 2 ΚΠολΔ</cite>.

Αν ο λόγος αναίρεσης στηρίζεται σε ισχυρισμό που δεν προτάθηκε νομίμως στο δικαστήριο της ουσίας, και ο ισχυρισμός αφορά παράβαση που δεν μπορεί να προβληθεί στο δικαστήριο της ουσίας, ο λόγος αναίρεσης δεν είναι απαράδεκτος από μόνο τον λόγο αυτό<cite> άρ. 562 παρ. 2 περ. α ΚΠολΔ</cite>.

Αν ο λόγος αναίρεσης στηρίζεται σε ισχυρισμό που δεν προτάθηκε νομίμως στο δικαστήριο της ουσίας, και ο ισχυρισμός αφορά σφάλμα που προκύπτει από την ίδια την απόφαση, ο λόγος αναίρεσης δεν είναι απαράδεκτος από μόνο τον λόγο αυτό<cite> άρ. 562 παρ. 2 περ. β ΚΠολΔ</cite>.

Αν ο λόγος αναίρεσης στηρίζεται σε ισχυρισμό που δεν προτάθηκε νομίμως στο δικαστήριο της ουσίας, και ο ισχυρισμός αφορά σφάλμα που προκύπτει από την ίδια την απόφαση, και τα πραγματικά περιστατικά στα οποία στηρίζεται ο ισχυρισμός δεν είχαν υποβληθεί στο δικαστήριο της ουσίας, και ο ισχυρισμός προτείνεται για πρώτη φορά στον Άρειο Πάγο κατ' άρ. 562 παρ. 2 ΚΠολΔ, ο ισχυρισμός είναι απαράδεκτος<cite> ΑΠ 2194/2007</cite>.

Αν ο λόγος αναίρεσης στηρίζεται σε ισχυρισμό που δεν προτάθηκε νομίμως στο δικαστήριο της ουσίας, και ο ισχυρισμός αφορά σφάλμα που προκύπτει από την ίδια την απόφαση, και τα πραγματικά περιστατικά στα οποία στηρίζεται ο ισχυρισμός είχαν υποβληθεί στο δικαστήριο της ουσίας, και δεν γίνεται επίκληση στο αναιρετήριο της υποβολής τους αυτής, και ο ισχυρισμός προτείνεται για πρώτη φορά στον Άρειο Πάγο κατ' άρ. 562 παρ. 2 ΚΠολΔ, ο ισχυρισμός είναι απαράδεκτος<cite> ΑΠ 2194/2007</cite>.

Αν ο λόγος αναίρεσης στηρίζεται σε ισχυρισμό που δεν προτάθηκε νομίμως στο δικαστήριο της ουσίας, και ο ισχυρισμός αφορά τη δημόσια τάξη, ο λόγος αναίρεσης δεν είναι απαράδεκτος από μόνο τον λόγο αυτό<cite> άρ. 562 παρ. 2 περ. γ ΚΠολΔ</cite>.

Αν ο λόγος αναίρεσης στηρίζεται σε ισχυρισμό που δεν προτάθηκε νομίμως στο δικαστήριο της ουσίας, και ο ισχυρισμός αφορά τη δημόσια τάξη, και τα πραγματικά περιστατικά στα οποία στηρίζεται ο ισχυρισμός δεν είχαν υποβληθεί στο δικαστήριο της ουσίας, και ο ισχυρισμός προτείνεται για πρώτη φορά στον Άρειο Πάγο κατ' άρ. 562 παρ. 2 ΚΠολΔ, ο ισχυρισμός είναι απαράδεκτος<cite> ΑΠ 2194/2007</cite>.

Αν ο λόγος αναίρεσης στηρίζεται σε ισχυρισμό που δεν προτάθηκε νομίμως στο δικαστήριο της ουσίας, και ο ισχυρισμός αφορά τη δημόσια τάξη, και τα πραγματικά περιστατικά στα οποία στηρίζεται ο ισχυρισμός είχαν υποβληθεί στο δικαστήριο της ουσίας, και δεν γίνεται επίκληση στο αναιρετήριο της υποβολής τους στο δικαστήριο της ουσίας, και ο ισχυρισμός προτείνεται για πρώτη φορά στον Άρειο Πάγο κατ' άρ. 562 παρ. 2 ΚΠολΔ, ο ισχυρισμός είναι απαράδεκτος<cite> ΑΠ 2194/2007</cite>.

Στο έγγραφο της αναίρεσης πρέπει να αναφέρεται κατά τρόπο σαφή, ορισμένο και ευσύνοπτο η νομική πλημμέλεια που αποδίδεται στην προσβαλλόμενη απόφαση, ώστε να μπορεί να διαπιστωθεί, αν και ποίο λόγο αναίρεσης, από τους αναφερόμενους περιοριστικά στο άρ. 559 ΚΠολΔ ή στο άρ. 560 ΚΠολΔ θεμελιώνει η προβαλλόμενη αιτίαση<cite> ΑΠ 182/2020</cite><cite> άρ. 118 αριθ. 4 ΚΠολΔ</cite><cite> άρ. 566 παρ. 1 ΚΠολΔ</cite><cite> άρ. 577 παρ. 3 ΚΠολΔ</cite>.

Το καθιερούμενο με το άρ. 562 παρ. 2 ΚΠολΔ απαράδεκτο αναφέρεται σε όλους τους λόγους αναίρεσης<cite> ΑΠ 30/2006</cite>.

Με τους μη προταθέντες εξομοιώνονται και οι απαραδέκτως προταθέντες ισχυρισμοί, και εκείνοι που δεν είναι νόμιμοι<cite> ΑΠ 342/2009</cite>.

Στο αναιρετήριο πρέπει να αναφέρεται ότι ο ισχυρισμός που στηρίζει τον λόγο αναίρεσης είχε προταθεί στο δικαστήριο το οποίο εξέδωσε την προσβαλλόμενη απόφαση, και μάλιστα ότι είχε προταθεί νομίμως<cite> ΑΠ 30/2006</cite><cite> άρ. 562 παρ. 2 ΚΠολΔ</cite>.

Το γεγονός ότι ο ισχυρισμός έπρεπε να ληφθεί αυτεπαγγέλτως υπόψη από το δικαστήριο της ουσίας δεν έχει σημασία, διότι στην περίπτωση αυτή το δικαστήριο παραβίασε μεν τον νόμο, όμως λόγος αναίρεσης δεν μπορεί να ιδρυθεί, αν ο σχετικός ισχυρισμός δεν είχε προταθεί νομίμως από τον διάδικο, εκτός αν συντρέχει κάποια από τις εξαιρέσεις του άρ. 562 παρ. 2 ΚΠολΔ<cite> ΑΠ 443/2011</cite>.

Αν προσβάλλεται απόφαση του δευτεροβάθμιου δικαστηρίου, και αναιρεσείων είναι ο εκκαλών που είχε ηττηθεί πρωτοδίκως, και ο ισχυρισμός στον οποίο στηρίζεται ο σχετικός λόγος αναίρεσης δεν είχε προταθεί από τον αναιρεσείοντα στο Εφετείο με λόγο της έφεσής του, ο λόγος αναίρεσης είναι απαράδεκτος<cite> ΑΠ 443/2011</cite>.

Ο ισχυρισμός πρέπει να παρατίθεται στο αναιρετήριο, όπως προτάθηκε στο δικαστήριο της ουσίας, και να αναφέρεται ο χρόνος και ο τρόπος πρότασής του ή επαναφοράς του στο ανωτέρω δικαστήριο, ώστε να μπορεί να κριθεί με βάση το αναιρετήριο, αν ήταν παραδεκτός και νόμιμος<cite> ΑΠ 267/2017</cite>.

Η διάταξη του άρ. 562 παρ. 2 ΚΠολΔ αφορά ισχυρισμούς, και όχι νομικούς κανόνες, με την επιφύλαξη ότι και στην περίπτωση νομικών κανόνων ο διάδικος πρέπει να εκθέτει τα αναγκαία στοιχεία για την υπαγωγή των επικαλούμενων πραγματικών περιστατικών στους νομικούς κανόνες<cite> ΑΠ 318/2017</cite><cite> άρ. 562 παρ. 2 ΚΠολΔ</cite>.
<ul><li>Αν ο διάδικος ισχυρίζεται μόνο ότι το επικαλούμενο στη αγωγή δικαίωμα δεν θεμελιώνεται στον νόμο<cite> ΑΠ 318/2017</cite>, ή</li>
<li>ότι το δικαίωμα έχει πλέον καταργηθεί με νεότερη διάταξη του νόμου<cite> ΑΠ 318/2017</cite></li></ul>
δεν πρόκειται για ισχυρισμό κατά την έννοια του άρ. 562 παρ. 2 ΚΠολΔ<cite> ΑΠ 318/2017</cite>.
Και αυτό, γιατί έργο του δικαστηρίου της ουσίας είναι να προβεί αυτεπαγγέλτως στην εφαρμογή του νόμου, ενώ ο νομικός χαρακηρισμός των επικαλούμενων περιστατικών, στα οποία θεμελιώνεται ή δεν θεμελιώνεται το προβαλλόμενο με την αγωγή αίτημα δεν είναι δεσμευτικός για το δικαστήριο της ουσίας<cite> ΑΠ 318/2017</cite>.

Αν με τα πραγματικά περιστατικά που εκτίμησε το δικαστήριο της ουσίας δεν παραβιάστηκαν κανόνες ουσιαστικού δικαίου, στους οποίους περιλαμβάνονται και οι ερμηνευτικοί, ή η εκτίμησή τους δεν ιδρύει λόγους αναίρεσης από τα άρ. 559 αριθ. 19 ΚΠολΔ και άρ. 559 αριθ. 20 ΚΠολΔ, η εκτίμηση από το δικαστήριο της ουσίας των πραγματικών περιστατικών είναι ανέλεγκτη από τον Άρειο Πάγο<cite> ΑΠ 2049/2014</cite><cite> άρ. 561 παρ. 1 ΚΠολΔ</cite>.

Η έρευνα στην αναιρετική δίκη, μετά την τελεσίδικη απόφαση του δικαστηρίου της ουσίας, ισχυρισμών καταλυτικών του αγωγικού δικαιώματος είναι απαράδεκτη<cite> ΑΠ 1950/2009</cite><cite> άρ. 556 παρ. 2 ΚΠολΔ</cite><cite> άρ. 562 παρ. 2 ΚΠολΔ</cite><cite> άρ. 570 παρ. 1 ΚΠολΔ</cite><cite> άρ. 570 παρ. 2 ΚΠολΔ</cite><cite> άρ. 577 ΚΠολΔ</cite><cite> άρ. 579 ΚΠολΔ</cite><cite> άρ. 581 ΚΠολΔ</cite>.
Η έρευνα των ισχυρισμών αυτών δεν είναι επιτρεπτή ούτε με τη δικαιολογία της έκλειψης του εννόμου συμφέροντος του αναιρεσείοντος<cite> ΑΠ 1950/2009</cite>.
Και αυτό, γιατί αντίθετα, ο Άρειος Πάγος θα μεταβάλλονταν σε δικαστήριο ουσίας τρίτου βαθμού, γεγονός που δεν εναρμονίζεται με το ισχύον νομοθετικό καθεστώς<cite> ΑΠ 1950/2009</cite><cite> άρ. 12 παρ. 1 ΚΠολΔ</cite>.

Αν ο λόγος αναίρεσης πλήττει την ουσία της υπόθεσης που δεν υπόκειται σε αναιρετικό λόγο, ο λόγος αναίρεσης απορρίπτεται ως απαράδεκτος<cite> ΑΠ 2049/2014</cite>.

Αν με τον λόγο αναίρεσης υποστηρίζεται ότι η προσβαλλόμενη απόφαση δέχθηκε ή δεν δέχθηκε ορισμένα πραγματικά περιστατικά, και από την προσβαλλόμενη απόφαση προκύπτει το αντίθετο, ο λόγος αναίρεσης απορρίπτεται με την αιτιολογία ότι στηρίζεται σε εσφαλμένη προϋπόθεση<cite> ΑΠ 1004/2010</cite>.

Αν η απόφαση φέρει επάλληλες αιτιολογίες, και η μια έστω αιτιολογία της απόφασης στηρίζει πλήρως το διατακτικό της απόφασης, και υπάρχει λόγος αναίρεσης κατά άλλης αιτιολογίας από την αιτιολογία αυτή, ο λόγος αναίρεσης είναι απορριπτέος ως αλυσιτελής<cite> ΑΠ 52/2009</cite>.

Αν το διατακτικό της προσβαλλόμενης με αναίρεση απόφασης στηρίζεται αυτοτελώς σε περισσότερες επάλληλες αιτιολογίες, και με την αναίρεση πλήττονται όλες οι αιτιολογίες, αλλά η προσβολή μιας από αυτές δεν τελεσφορήσει, ο λόγος αναίρεσης που προσβάλλει τις λοιπές αιτιολογίες είναι απορριπτέος ως αλυσιτελής<cite> ΑΠ 629/2018</cite>.

Αν η προσβαλλόμενη με αναίρεση απόφαση περιέχει δύο ή περισσότερες αιτιολογίες, και η κάθε μία από τις αιτιολογίες στηρίζει αυτοτελώς την κρίση της απόφασης, και με την αναίρεση δεν πλήττεται καθόλου ή δεν πλήττεται επιτυχώς μια από τις αιτιολογίες αυτές, ο λόγος αναίρεσης που αφορά άλλη αιτιολογία απορρίπτεται ως αλυσιτελής<cite> ΑΠ 544/2011</cite>.

Αν η απόφαση αναγνωρίζει ότι επήλθε και δεκαπενταετής παραγραφή κατά ειδικό νόμο και εικοσαετής παραγραφή κατά τον ΑΚ, οι αιτιολογίες αυτές της απόφασης είναι επάλληλες<cite> ΑΠ 544/2011</cite><cite> άρ. 1ο ν. 3646/1928 (ΦΕΚ Α 154/07-08-1928)</cite><cite> άρ. 17 εδ. 2 νδ. 12-11-1927 (ΦΕΚ Α 253/12-11-1927)</cite><cite> άρ. 249 ΑΚ</cite>.

Αν το αιτιολογικό της προσβαλλόμενης με αναίρεση απόφασης κρίνεται εσφαλμένο, αλλά το διατακτικό της ορθό, ο Άρειος Πάγος απορρίπτει την αναίρεση, εκτός αν υπάρχει έννομο συμφέρον να αποτραπεί δεδικασμένο, οπότε αναιρείται η απόφαση μόνο ως προς την εσφαλμένη αιτιολογία της<cite> ΑΠ 626/2018</cite><cite> άρ. 578 ΚΠολΔ</cite>.

Έννομο συμφέρον να αποτραπεί δεδικασμένο κατά τη διάταξη του άρ. 578 ΚΠολΔ υπάρχει, αν ο αναιρεσείων διάδικος βλάπτεται από την αιτιολογία της απόφασης, και συγκεκριμένα, αν από αυτή δημιουργείται δεδικασμένο σε βάρος του σε άλλη δίκη, αν δηλαδή η αιτιολογία της απόφασης αποτελεί στοιχείο του δικαιώματος που κρίθηκε στη δίκη και στηρίζει το διατακτικό της, οπότε αναιρείται η απόφαση μόνο ως προς την εσφαλμένη αιτιολογία της<cite> ΑΠ 626/2018</cite>.

Αν το αρμόδιο δικαστήριο εκδικάσει τη διαφορά κατά διαφορετική διαδικασία από εκείνη, κατά την οποία έπρεπε να εκδικασθεί με βάση τις δικονομικές διατάξεις, δεν ιδρύεται λόγος αναίρεσης<cite> ΑΠ 1392/1987</cite>.

Η αναίρεση της απόφασης, και η επερχόμενη εξαφάνισή της, μπορεί να είναι ολική ή μερική<cite> ΑΠ 811/2014</cite>.

Η απόφαση αναιρείται κατά το μέτρο της παραδοχής της αναίρεσης, δηλαδή κατά το κεφάλαιο (αίτηση παροχής έννομης προστασίας) το οποίο αφορά ο λόγος αναίρεσης που έγινε δεκτός, καθώς και εκείνα που συνέχονται αρρήκτως προς τα αναιρεθέντα<cite> ΑΠ 811/2014</cite>.

Η έκταση της εξαφάνισης της απόφασης προκύπτει από το συγκεκριμένο περιεχόμενο της αναιρετικής απόφασης, και κατισχύει κάθε αντίθετης γενικής διατύπωσης της αναιρετικής απόφασης<cite> ΑΠ 811/2014</cite>.

Μετά την αποδοχή της αναίρεσης, η υπόθεση συζητείται στο δικαστήριο της παραπομπής μέσα στα όρια που διαγράφονται με την αναιρετική απόφαση<cite> ΑΠ 811/2014</cite>.

Αν η απόφαση αναιρεθεί μερικώς, δηλαδή ως προς ορισμένα κεφάλαια της όλης δίκης, η απόφαση εξαφανίζεται μόνο ως προς αυτά, και τα κεφάλαια που συνδέονται αρρήκτως με τα αναιρεθέντα, οπότε συναναιρούνται<cite> ΑΠ 811/2014</cite>.

Αν η απόφαση αναιρεθεί μερικώς, δηλαδή ως προς ορισμένα κεφάλαια της όλης δίκης, η εξουσία του δικαστηρίου της παραπομπής εκτείνεται μόνο στα κεφάλαια αυτά, και τα κεφάλαια που συνδέονται αρρήκτως με τα αναιρεθέντα, οπότε συναναιρούνται<cite> ΑΠ 811/2014</cite>.

Αν η απόφαση αναιρεθεί μερικώς, η εξουσία του δικαστηρίου της παραπομπής δεν εκτείνεται στα κεφάλαια της απόφασης που δεν αναιρέθηκαν<cite> ΑΠ 811/2014</cite>.

Ως προς τα κεφάλαια που δεν αναιρέθηκαν, διατηρείται το δεδικασμένο της απόφασης<cite> ΑΠ 811/2014</cite>.

Το δεδικασμένο των κεφαλαίων που δεν αναιρέθηκαν λαμβάνεται υπόψη αυτεπαγγέλτως από το δικαστήριο της παραπομπής<cite> ΑΠ 811/2014</cite>.

Με την αναίρεση της απόφασης κατά το μέτρο της παραδοχής της αντίστοιχης αίτησης, κατά το σύνολο του ενός ενιαίου κεφαλαίου ή των πλειόνων κεφαλαίων, οι διάδικοι επανέρχονται στην κατάσταση που υπήρχε πριν από τη συζήτηση επί της οποίας εκδόθηκε η αναιρεθείσα απόφαση<cite> ΑΠ 811/2014</cite>.

Με την αναίρεση της απόφασης, δηλαδή, αναβιώνει η αίτηση παροχής έννομης προστασίας<cite> ΑΠ 811/2014</cite>.

Με την αναίρεση της απόφασης, το δικαστήριο της παραπομπής επανεκδικάζει την έφεση ή την αγωγή μόνο ως προς τα κεφάλαια της δίκης για τα οποία αναιρέθηκε η εφετειακή απόφαση<cite> ΑΠ 811/2014</cite>.

Με την αναίρεση της απόφασης, το δικαστήριο της παραπομπής δεσμεύεται μόνο για τα νομικά ζητήματα που επέλυσε η αναιρετική απόφαση με τον λόγο αναίρεσης που έγινε δεκτός<cite> ΑΠ 811/2014</cite>.

Με την αναίρεση της απόφασης, το δικαστήριο της παραπομπής δεν δεσμεύεται από το να κρίνει διαφορετικά επί της ουσίας, ως προς τα αναιρεθέντα κεφάλαια<cite> ΑΠ 811/2014</cite>.

Αν το δικαστήριο καθόρισε εσφαλμένα την αμοιβή του πληρεξουσίου δικηγόρου ως μέρος της δικαστικής δαπάνης σε δίκη οριστικού προσδιορισμού αποζημίωσης για απαλλοτρίωση ακινήτου, ο λόγος αναίρεσης μπορεί να στραφεί κατά του σφάλματος αυτού, και η απόφαση μπορεί να αναιρεθεί για τη διάταξή της περί δικαστικής δαπάνης<cite> ΑΠ 687/2006 σκέψ. III</cite>.

Αν ο λόγος αναίρεσης είναι αόριστος, ο λόγος αναίρεσης είναι απαράδεκτος<cite> ΑΠ 1849/2017</cite>.

Αν με το αναιρετήριο προβάλλεται αιτίαση κατά της απόφασης κατ' εσφαλμένη επίκληση ενάριθμου λόγου αναίρεσης, ο Άρειος Πάγος υπάγει αυτεπαγγέλτως τα περιστατικά που περιέχονται στο αναιρετήριο στην προσήκοντα λόγο αναίρεσης<cite> ΑΠ 31/2010</cite>.

Αν ο αναιρεσείων παραιτηθεί από συγκεκριμένο λόγο του δικόγραφου της αίτησης αναίρεσης, καταργείται η δίκη, αλλά μόνο ως προς τον λόγο αναίρεσης στον οποίο αφορά η παραίτηση<cite> ΑΠ 476/2014 σκέψ. 1</cite>.

Αν ο αναιρεσείων παραιτηθεί από συγκεκριμένο λόγο του δικόγραφου της αίτησης αναίρεσης, ο λόγος αναίρεσης θεωρείται ότι δεν ασκήθηκε<cite> ΑΠ 476/2014 σκέψ. 1</cite>.

<h2>Αοριστία της αγωγής</h2>
Η νομική αοριστία της αγωγής ελέγχεται με τη διάταξη του άρ. 559 αριθ. 1 ΚΠολΔ<cite> ΑΠ 944/2013 σκέψ. I</cite>.

Αν το δικαστήριο αξίωσε περισσότερα στοιχεία από τα απαιτούμενα από τον νόμο προς θεμελίωση του ασκούμενου δικαιώματος για να κρίνει νόμιμη την αγωγή, ή αντίθετα αρκέστηκε σε λιγότερα από τα απαιτούμενα στοιχεία, υπάρχει νομική αοριστία της αγωγής<cite> ΑΠ 944/2013 σκέψ. I</cite>.

Αν το δικαστήριο για τον σχηματισμό της κρίσης του για τη νομική επάρκεια της αγωγής και την εφαρμογή κανόνα ουσιαστικού δικαίου αξίωσε περισσότερα στοιχεία από τα απαιτούμενα κατά νόμο, ή αρκέσθηκε σε λιγότερα από τα απαιτούμενα στοιχεία, υπάρχει νομική αοριστία της αγωγής<cite> ΑΠ 939/2013 σκέψ. I</cite>.

Η ποσοτική αοριστία της αγωγής ελέγχεται με τη διάταξη του άρ. 559 αριθ. 14 ΚΠολΔ<cite> ΑΠ 944/2013 σκέψ. I</cite><cite> ΑΠ 1611/2008 σκέψ. 2</cite>.

Η ποιοτική αοριστία της αγωγής ελέγχεται με τη διάταξη του άρ. 559 αριθ. 8 ΚΠολΔ<cite> ΑΠ 944/2013 σκέψ. I</cite>.

Αν το δικαστήριο, για τον σχηματισμό της κρίσης του σχετικά με τη νομική θεμελίωση της αγωγής, αξίωσε περισσότερα από εκείνα που απαιτεί ο νόμος ή αρκέστηκε σε λιγότερα, ιδρύεται ο λόγος αναίρεσης από το άρ. 559 αριθ. 1 ΚΠολΔ<cite> ΑΠ 601/2017 σκέψ. 1</cite>.

Αν το δικαστήριο, για την εφαρμογή κανόνα ουσιαστικού δικαίου, απαίτησε περισσότερα στοιχεία από εκείνα που απαιτεί ο νόμος, ή αρκέστηκε σε λιγότερα στοιχεία από εκείνα που απαιτεί ο νόμος, παραβιάζεται κανόνας ουσιαστικού δικαίου<cite> ΑΠ 1849/2017</cite>.

Αν παραβιαστεί κανόνας ουσιαστικού δικαίου, ιδρύεται ο λόγος αναίρεσης από το άρ. 559 αριθ. 1 ΚΠολΔ<cite> ΑΠ 1849/2017</cite>.

Αν το δικαστήριο θεώρησε ή δεν θεώρησε, κατά παράβαση του νόμου, τα εκτιθέμενα πραγματικά γεγονότα επαρκή για την περαιτέρω εξειδίκευση του κανόνα δικαίου, ιδρύεται ο λόγος αναίρεσης από το άρ. 559 αριθ. 14 ΚΠολΔ<cite> ΑΠ 601/2017 σκέψ. 1</cite>.

Για το ορισμένο του λόγου αναίρεσης λόγω αοριστίας της αγωγής πρέπει, ανεξάρτητα από το είδος της προβαλλόμενης αοριστίας της αγωγής, να παρατίθενται στην αίτηση αναίρεσης, εκτός των άλλων στοιχείων, και:<ul>
<li>το περιεχόμενο της αγωγής η οποία κρίθηκε με την προσβαλλόμενη απόφαση ως ορισμένη ή απορρίφθηκε ως αόριστη<cite> ΑΠ 939/2013 σκέψ. I</cite>, και</li>
<li>οι παραδοχές του δικαστηρίου<cite> ΑΠ 939/2013 σκέψ. I</cite>, και</li>
<li>το σφάλμα της απόφασης<cite> ΑΠ 939/2013 σκέψ. I</cite>.</li></ul>

Η παράθεση του περιεχομένου της αγωγής και των αντίστοιχων παραδοχών του δικαστηρίου στη σχετική αίτηση αναίρεσης είναι απαραίτητη, ώστε με αντιπαραβολή των δύο να μπορεί να διαπιστωθεί το τυχόν σφάλμα της απόφασης<cite> ΑΠ 939/2013 σκέψ. I</cite>.

Για το ορισμένο του κατά τα παραπάνω λόγου αναίρεσης από το άρ. 559 αριθ. 14 ΚΠολΔ, το αναιρετήριο πρέπει να διαλαμβάνει<ul>
<li>τις παραδοχές του δικαστηρίου της ουσίας<cite> ΑΠ 601/2017 σκέψ. 1</cite>, και</li>
<li>το ακριβές περιεχόμενο της αγωγής<cite> ΑΠ 601/2017 σκέψ. 1</cite>, και</li>
<li>ως προς ποιο σημείο ειδικότερα κρίθηκε ότι ήταν πλήρης, ώστε από την αντιπαραβολή αυτών (παραδοχών και περιεχομένου αγωγής) να διαπιστωθεί το τυχόν σφάλμα της προσβαλλόμενης απόφασης<cite> ΑΠ 601/2017 σκέψ. 1</cite>, και</li>
<li>ότι ο σχετικός για την αοριστία ισχυρισμός προτάθηκε στο πρωτοβάθμιο δικαστήριο<cite> ΑΠ 601/2017 σκέψ. 1</cite>, και</li>
<li>ότι ο σχετικός για την αοριστία ισχυρισμός επαναφέρθηκε στο Εφετείο με λόγο έφεσης ή με τις έγγραφες προτάσεις κατ' άρ. 527 παρ. 1 ΚΠολΔ<cite> ΑΠ 601/2017 σκέψ. 1</cite>.</li></ul>

<h2>Πρόσθετοι λόγοι αναίρεσης</h2>
Πρόσθετοι λόγοι αναίρεσης είναι παραδεκτοί και αν η αίτηση της αναίρεσης δεν περιέχει λόγο τυπικά παραδεκτό και ορισμένο<cite> ΑΠ 318/2017</cite><cite> άρ. 569 παρ. 1 ΚΠολΔ</cite>.

Οι πρόσθετοι λόγοι αναίρεσης, ως προς τα ίδια κεφάλαια της προσβαλλόμενης απόφασης και τα κεφάλαια εκείνα που αναγκαστικά συνέχονται με αυτά, ασκούνται μόνο με δικόγραφο που κατατίθεται στη γραμματεία του Αρείου Πάγου<cite> ΑΠ 318/2017</cite><cite> άρ. 569 παρ. 2 εδ. 1 ΚΠολΔ</cite>.

<ul><li>Αν το δικόγραφο των πρόσθετων λόγων αναίρεσης δεν κατατεθεί τουλάχιστον 30 πλήρεις ημέρες πριν από την αρχική δικάσιμο της αναίρεσης και όχι την ορισθείσα μετά από αναβολή ή ματαίωσή της<cite> ΑΠ 318/2017</cite><cite> άρ. 569 παρ. 2 εδ. 1 ΚΠολΔ</cite>, ή</li>
<li>το δικόγραφο των πρόσθετων λόγων αναίρεσης δεν επιδοθεί τουλάχιστον 30 πλήρεις ημέρες πριν την αρχική δικάσιμο της αναίρεσης και όχι την ορισθείσα μετά από αναβολή ή ματαίωσή της<cite> ΑΠ 318/2017</cite><cite> άρ. 569 παρ. 2 εδ. 1 ΚΠολΔ</cite>,</li></ul>
ο Άρειος Πάγος απορρίπτει και αυτεπαγγέλτως του πρόσθετους λόγους ως απαράδεκτους<cite> ΑΠ 318/2017</cite><cite> άρ. 577 παρ. 1 ΚΠολΔ</cite><cite> άρ. 577 παρ. 2 ΚΠολΔ</cite><cite> άρ. 569 παρ. 1 ΚΠολΔ</cite><cite> άρ. 569 παρ. 2 εδ. 1 ΚΠολΔ</cite>.

<h2 id="λόγος-αναίρεσης-από-το-άρ-559-αριθ-1-ΚΠολΔ">Λόγος αναίρεσης από το άρ. 559 αριθ. 1 ΚΠολΔ</h2>
Ο λόγος αναίρεσης από το άρ. 559 αριθ. 1 ΚΠολΔ ιδρύεται, αν παραβιάστηκε κανόνας ουσιαστικού δικαίου<cite> ΑΠ 1849/2017</cite><cite> άρ. 559 αριθ. 1 ΚΠολΔ</cite>.

Λόγος αναίρεσης από το άρ. 559 αριθ. 1 ΚΠολΔ για παραβίαση κανόνα ουσιαστικού δικαίου ιδρύεται, αν<ul>
<li>ο κανόνας δικαίου εφαρμοστεί, αν και κατά τις παραδοχές της απόφασης του δικαστηρίου της ουσίας δεν υπάρχουν οι προϋποθέσεις εφαρμογής του<cite> ΑΠ 939/2013 σκέψ. II</cite>, ή</li>
<li>ο κανόνας δικαίου δεν εφαρμοστεί, αν και κατά τις παραδοχές της απόφασης του δικαστηρίου της ουσίας συντρέχουν οι προϋποθέσεις εφαρμογής του<cite> ΑΠ 939/2013 σκέψ. II</cite>, ή</li>
<li>ο κανόνας δικαίου εφαρμοστεί εσφαλμένα<cite> ΑΠ 939/2013 σκέψ. II</cite>.</li></ul>

Ο λόγος αναίρεσης από το άρ. 559 αριθ. 1 ΚΠολΔ για παραβίαση κανόνα ουσιαστικού δικαίου ιδρύεται, αν οι πραγματικές παραδοχές της απόφασης καθιστούν φανερή την παραβίαση, και αυτό συμβαίνει αν<ul>
<li>το δικαστήριο εφάρμοσε τον νόμο, παρότι τα πραγματικά περιστατικά που δέχθηκε ότι αποδείχθηκαν δεν ήταν αρκετά για την εφαρμογή του<cite> ΑΠ 1033/2014</cite>, ή</li>
<li>το δικαστήριο δεν εφάρμοσε τον νόμο, παρότι τα πραγματικά περιστατικά που δέχθηκε αρκούσαν για την εφαρμογή του<cite> ΑΠ 1033/2014</cite>, ή</li>
<li>το δικαστήριο προέβη σε εσφαλμένη υπαγωγή των περιστατικών σε διάταξη, στο πραγματικό της οποίας αυτά δεν υπάγονται<cite> ΑΠ 1033/2014</cite>.</li></ul>

Ο λόγος αναίρεσης από το άρ. 559 αριθ. 1 ΚΠολΔ, για παραβίαση κανόνα ουσιαστικού δικαίου, ιδρύεται<ul>
<li>αν το δικαστήριο εφάρμοσε κανόνα ουσιαστικού δικαίου, ενώ δεν έπρεπε,<cite> ΑΠ 577/2016</cite><cite> ΑΠ 891/2013 σκέψ. 2</cite>, ή</li>
<li>αν το δικαστήριο δεν εφάρμοσε κανόνα ουσιαστικού δικαίου, ενώ συνέτρεχαν οι προϋποθέσεις για την εφαρμογή του,<cite> ΑΠ 577/2016</cite><cite> ΑΠ 891/2013 σκέψ. 2</cite>, ή</li>
<li>αν το δικαστήριο προσέδωσε στον εφαρμοστέο κανόνα έννοια διαφορετική από την αληθή<cite> ΑΠ 577/2016</cite><cite> ΑΠ 891/2013 σκέψ. 2</cite>.</li></ul>

Αν το δικαστήριο έκρινε κατ' ουσίαν την υπόθεση, η παράβαση κανόνα ουσιαστικού δικαίου κρίνεται ενόψει των πραγματικών περιστατικών, που ανελέγκτως δέχθηκε το δικαστήριο της ουσίας ότι αποδείχθηκαν και της υπαγωγής αυτών στον νόμο, και ιδρύεται ο λόγος αναίρεσης από το άρ. 559 αριθ. 1 ΚΠολΔ, αν οι πραγματικές παραδοχές της απόφασης καθιστούν προφανή την παραβίαση<cite> ΑΠ 577/2016</cite>.

Αν το δικαστήριο έκρινε κατ' ουσίαν την υπόθεση, η παραβίαση κανόνα ουσιαστικού δικαίου κρίνεται με βάση<ul>
<li>τα πραγματικά περιστατικά που το δικαστήριο της ουσίας δέχθηκε ότι αποδείχθηκαν<cite> ΑΠ 601/2017 σκέψ. 2</cite><cite> ΑΠ 577/2016</cite><cite> ΑΠ 52/2016</cite>, και</li>
<li>την υπαγωγή αυτών των πραγματικών περιστατικών στον νόμο<cite> ΑΠ 601/2017 σκέψ. 2</cite><cite> ΑΠ 577/2016</cite><cite> ΑΠ 52/2016</cite>.</li></ul>

Ο λόγος αναίρεσης από το άρ. 559 αριθ. 1 ΚΠολΔ ιδρύεται, μεταξύ άλλων, αν<ul>
<li>οι πραγματικές παραδοχές της απόφασης καθιστούν προφανή την παραβίαση<cite> ΑΠ 601/2017 σκέψ. 2</cite><cite> ΑΠ 577/2016</cite><cite> ΑΠ 891/2013 σκέψ. 2</cite>.</li></ul>

Ο κανόνας δικαίου παραβιάζεται, κατά τη διάταξη του άρ. 559 αριθ. 1 ΚΠολΔ,<ul>
<li>με ψευδή ερμηνεία<cite> ΑΠ 1465/2013</cite>, ή</li>
<li>με μη ορθή εφαρμογή (άλλως εσφαλμένη εφαρμογή)<cite> ΑΠ 1465/2013</cite>.</li></ul>

Η παραβίαση του κανόνα δικαίου εκδηλώνεται είτε με ψευδή ερμηνεία είτε με κακή εφαρμογή, δηλαδή με εσφαλμένη εφαρμογή<cite> ΑΠ 939/2013 σκέψ. II</cite>.

Η παραβίαση του κανόνα δικαίου εκδηλώνεται με ψευδή ερμηνεία του κανόνα δικαίου, ή με κακή εφαρμογή, δηλαδή με εσφαλμένη υπαγωγή<cite> ΑΠ 601/2017 σκέψ. 2</cite>.

Ψευδής ερμηνεία του κανόνα δικαίου υπάρχει, αν το δικαστήριο της ουσίας προσέδωσε στον κανόνα δικαίου έννοια διαφορετική από την αληθινή<cite> ΑΠ 176/2018</cite><cite> ΑΠ 1465/2013</cite>.

Η μη ορθή εφαρμογή (ή εσφαλμένη εφαρμογή<cite> ΑΠ 1465/2013</cite>) εκδηλώνεται,<ul>
<li>αν εφαρμόζεται κανόνας δικαίου ενώ δεν συνέτρεχαν οι προϋποθέσεις εφαρμογής του<cite> ΑΠ 1465/2013</cite>, ή</li>
<li>αν δεν εφαρμόζεται κανόνας δικαίου ενώ έπρεπε<cite> ΑΠ 1465/2013</cite>, ή</li>
<li>αν ο κανόνας δικαίου εφαρμόζεται εσφαλμένα<cite> ΑΠ 1465/2013</cite>.</li></ul>

Ο κανόνας δικαίου παραβιάζεται<ul>
<li>αν δεν εφαρμοστεί ενώ συνέτρεχαν οι πραγματικές προϋποθέσεις εφαρμογής του<cite> ΑΠ 176/2018</cite>, ή</li>
<li>αν εφαρμοστεί ενώ δεν συνέτρεχαν οι πραγματικές προϋποθέσεις εφαρμογής του<cite> ΑΠ 176/2018</cite>, ή</li>
<li>αν ο κανόνας δικαίου εφαρμοστεί εσφαλμένα<cite> ΑΠ 176/2018</cite>.</li></ul>

Εσφαλμένη εφαρμογή υπάρχει, αν αποδόθηκε μεν στη μείζονα πρόταση του δικανικού συλλογισμού ορθά η έννοια του εφαρμοστέου κανόνα δικαίου, όμως δεν εφαρμόστηκε ο κανόνας αυτός στην κρινόμενη περίπτωση, αν και τα περιστατικά που δέχτηκε το δικαστήριο της ουσίας υπάγονταν στην κρινόμενη περίπτωση<cite> ΑΠ 2047/2014 σκέψ. II</cite>.

Κακή εφαρμογή του κανόνα δικαίου υπάρχει, αν έγινε εσφαλμένη υπαγωγή στον κανόνα δικαίου των περιστατικών της ατομικής περίπτωσης που καταλήγει σε εσφαλμένο συμπέρασμα με τη μορφή του διατακτικού<cite> ΑΠ 176/2018</cite>.

Εσφαλμένη υπαγωγή υπάρχει, αν το δικαστήριο υπήγαγε τα πραγματικά περιστατικά σε διάταξη, αλλά τα πραγματικά περιστατικά δεν υπάγονται στο πραγματικό αυτής της διάταξης<cite> ΑΠ 667/2019 σκέψ. 12</cite>.

Εφαρμογή του νόμου είναι η προσήκουσα υπαγωγή των εννόμων σχέσεων, οι οποίες αναδύονται από τα πραγματικά περιστατικά, των οποίων γίνεται επίκληση στο δικόγραφο της αγωγής κατά τρόπο σαφή, και όπως αυτές στη συνέχεια προκύπτουν κατά την κρίση του Δικαστηρίου από τις διεξαχθείσες αποδείξεις, στους κανόνες ουσιαστικού δικαίου που τις θεμελιώνουν<cite> ΑΠ 318/2017</cite><cite> άρ. 106 ΚΠολΔ</cite><cite> άρ. 111 παρ. 2 ΚΠολΔ</cite><cite> άρ. 216 παρ. 1 ΚΠολΔ</cite><cite> άρ. 335 ΚΠολΔ</cite><cite> άρ. 337 ΚΠολΔ</cite><cite> άρ. 338 ΚΠολΔ</cite><cite> άρ. 559 αριθ. 1 ΚΠολΔ</cite><cite> άρ. 559 αριθ. 8 ΚΠολΔ</cite><cite> άρ. 559 αριθ. 10 ΚΠολΔ</cite>.

Ο δικανικός συλλογισμός συγκροτείται από<ul>
<li>τη μείζονα πρόταση (νομική διάταξη)<cite> ΑΠ 1284/2017</cite>, και</li>
<li>την ελάσσονα πρόταση (πραγματικές παραδοχές)<cite> ΑΠ 1284/2017</cite>, και</li>
<li>το συμπέρασμα<cite> ΑΠ 1284/2017</cite>.</li></ul>

Με τον λόγο αναίρεσης από το άρ. 559 αριθ. 1 ΚΠολΔ ελέγχεται το σφάλμα στη μείζονα πρόταση ή στην υπαγωγή της ελάσσονος στη μείζονα, αν υπάρχει σφάλμα και στο διατακτικό<cite> ΑΠ 944/2013 σκέψ. II</cite>.

Ο λόγος αναίρεσης από το άρ. 559 αριθ. 1 ΚΠολΔ αφορά την ευθέως παραβίαση ουσιαστικού κανόνα δικαίου<cite> Πλ.Ολομ. ΑΠ 9/2015</cite>.

Οι ακυρότητες από το ουσιαστικό δίκαιο ελέγχονται μέσω του λόγου αναίρεσης από το άρ. 559 αριθ. 1 ΚΠολΔ<cite> ΑΠ 267/2017</cite>.

Αν παραβιάσθηκε κανόνας ουσιαστικού δικαίου, ιδρύεται μόνο ο λόγος αναίρεσης από το άρ. 559 αριθ. 1 ΚΠολΔ<cite> ΑΠ 601/2017 σκέψ. 2</cite><cite> ΑΠ 4/2006</cite>.

Αν παραβιάσθηκε κανόνας δικονομικού δικαίου, ιδρύεται λόγος αναίρεσης από το άρ. 559 αριθ. 2 - 7 ΚΠολΔ, ή το άρ. 559 αριθ. 9 ΚΠολΔ, ή το άρ. 559 αριθ. 11 - 18 ΚΠολΔ, ή το άρ. 559 αριθ. 20 ΚΠολΔ<cite> ΑΠ 4/2006</cite><cite> άρ. 559 αριθ. 2 ΚΠολΔ</cite><cite> άρ. 559 αριθ. 3 ΚΠολΔ</cite><cite> άρ. 559 αριθ. 4 ΚΠολΔ</cite><cite> άρ. 559 αριθ. 5 ΚΠολΔ</cite><cite> άρ. 559 αριθ. 6 ΚΠολΔ</cite><cite> άρ. 559 αριθ. 7 ΚΠολΔ</cite><cite> άρ. 559 αριθ. 9 ΚΠολΔ</cite><cite> άρ. 559 αριθ. 11 ΚΠολΔ</cite><cite> άρ. 559 αριθ. 12 ΚΠολΔ</cite><cite> άρ. 559 αριθ. 13 ΚΠολΔ</cite><cite> άρ. 559 αριθ. 14 ΚΠολΔ</cite><cite> άρ. 559 αριθ. 15 ΚΠολΔ</cite><cite> άρ. 559 αριθ. 16 ΚΠολΔ</cite><cite> άρ. 559 αριθ. 17 ΚΠολΔ</cite><cite> άρ. 559 αριθ. 18 ΚΠολΔ</cite><cite> άρ. 559 αριθ. 20 ΚΠολΔ</cite>.

Κανόνας ουσιαστικού δικαίου είναι ο κανόνας που ρυθμίζει τις βιοτικές σχέσεις, την κτήση των δικαιωμάτων και τη γένεση των υποχρεώσεων, και επιβάλλει κυρώσεις για τη μη τήρηση αυτών<cite> ΑΠ 161/2017</cite>.

Κανόνας δικονομικού δικαίου είναι ο κανόνας που καθορίζει τον τρόπο (άλλως διαδικασία <cite> ΑΠ 4/2006</cite>), τα όργανα και τη μορφή της ένδικης προστασίας<cite> ΑΠ 161/2017</cite>.

Ο κανόνας του άρ. 39 παρ. 1 εδ. 3 ν. 2190/1920 είναι κανόνας δικονομικού δικαίου, κατά το μέρος που ρυθμίζει τη διαδικασία εκδίκασης της αίτησης των μετόχων ανωνύμου εταιρείας κατά του διοικητικού συμβουλίου ενώπιον του Μονομελούς Πρωτοδικείου για τη χορήγηση άδειας προς σύγκληση της γενικής συνέλευσης των μετόχων, αν δεν συγκληθεί αυτή από το διοικητικό συμβούλιο εντός 20 ημερών από την επίδοση σχετικής αίτησης στον πρόεδρο του διοικητικού συμβουλίου από τους μετόχους που εκπροσωπούν το 1/20 του καταβεβλημένου μετοχικού κεφαλαίου της εταιρείας<cite> ΑΠ 1200/2019</cite><cite> άρ. 39 παρ. 1 εδ. 3 ν. 2190/1920</cite><cite class="c"> άρ. 47 ν. 3604/2007</cite>.

Η διάταξη του άρ. 224 ΚΠολΔ, περί απαραδέκτου της μεταβολής της βάσης της αγωγής, διαλαμβάνει κανόνα δικονομικού δικαίου, και όχι ουσιαστικού δικαίου<cite> ΑΠ 4/2006</cite><cite> άρ. 224 ΚΠολΔ</cite>.

Στην έννοια του κανόνα ουσιαστικού δικαίου κατ' άρ. 559 αριθ. 1 ΚΠολΔ περιλαμβάνονται και οι Κανονισμοί του Κοινοτικού δικαίου που έχουν άμεση εφαρμογή<cite> ΑΠ 246/2019</cite>.

Στην έννοια του κανόνα ουσιαστικού δικαίου κατ' άρ. 559 αριθ. 1 ΚΠολΔ περιλαμβάνονται και οι υπουργικές αποφάσεις κανονιστικού περιεχομένου που έχουν δημοσιευθεί στην Εφημερίδα της Κυβέρνησης<cite> ΑΠ 246/2019</cite>.

Στους κανόνες ουσιαστικού δικαίου περιλαμβάνονται και οι ερμηνευτικοί κανόνες των δικαιοπραξιών<cite> ΑΠ 601/2017 σκέψ. 2</cite>.

Οι γενικοί ερμηνευτικοί κανόνες των άρ. 173 ΑΚ και άρ. 200 ΑΚ εφαρμόζονται σε κάθε περίπτωση που το δικαστήριο της ουσίας κατά την αναιρετικά ανέλεγκτη κρίση του διαπιστώνει<ul>
<li>ότι υφίσταται κενό στη σύμβαση, ή</li>
<li>ότι γεννιέται αμφιβολία για την έννοια των δηλώσεων βούλησης<cite> ΑΠ 939/2013 σκέψ. II</cite>.</li></ul>

Οι γενικοί ερμηνευτικοί κανόνες των άρ. 173 ΑΚ και άρ. 200 ΑΚ παραβιάζονται, αν<ul>
<li>το δικαστήριο παρά τη διαπίστωση - έστω και έμμεση - της ύπαρξης κενού ή αμφιβολίας σχετικά με την έννοια της δήλωσης βούλησης<cite> ΑΠ 939/2013 σκέψ. II</cite>,<ul>
    <li>παραλείπει να προσφύγει σ' αυτούς για την ερμηνευτική αποσαφήνιση του νοηματικού περιεχομένου της<cite> ΑΠ 939/2013 σκέψ. II</cite>, ή</li>
    <li>παραλείπει να παραθέσει στην απόφασή του τα πραγματικά περιστατικά από τα οποία προκύπτει η εφαρμογή τους<cite> ΑΠ 939/2013 σκέψ. II</cite>, ή</li>
    <li>προβαίνει σε κακή εφαρμογή τους, με την έννοια ότι το πόρισμα στο οποίο κατέληξε μετά από ερμηνεία της δικαιοπραξίας δεν είναι σύμφωνο με την καλή πίστη και τα συναλλακτικά ήθη<cite> ΑΠ 939/2013 σκέψ. II</cite>.</li></ul></li></ul>

Για να είναι ορισμένος ο λόγος αναίρεσης από το άρ. 559 αριθ. 1 ΚΠολΔ πρέπει να αναφέρεται στο δικόγραφο της αναίρεσης:<ul>
<li>η συγκεκριμένη διάταξη του νόμου που παραβιάσθηκε, και μάλιστα ενάριθμα<cite> ΑΠ 2047/2014 σκέψ. II</cite> ή έστω κατά περιεχόμενο<cite> ΑΠ 4/2006</cite>, και</li>
<li>το περιεχόμενο της διάταξης του νόμου που παραβιάσθηκε<cite> ΑΠ 2047/2014 σκέψ. II</cite>, και</li>
<li>η νομική κρίση της προσβαλλόμενης απόφασης για την έννοια της διάταξης αυτής<cite> ΑΠ 2047/2014 σκέψ. II</cite>, και</li>
<li>το ερμηνευτικό ή υπαγωγικό σφάλμα της απόφασης<cite> ΑΠ 2047/2014 σκέψ. II</cite>, δηλαδή το νομικό σφάλμα ως προς την ερμηνεία και εφαρμογή του ουσιαστικού νόμου που αποδίδεται στο δικαστήριο της ουσίας<cite> ΑΠ 182/2020</cite>, και</li>
<li>αν η προσβαλλόμενη απόφαση αποφάνθηκε για την ουσία της υπόθεσης, τα πραγματικά περιστατικά, που δέχθηκε και υπό τα οποία συντελέστηκε η προβαλλόμενη παραβίαση των κανόνων του ουσιαστικού δικαίου<cite> ΑΠ 182/2020</cite> με πληρότητα και σαφήνεια<cite> ΑΠ 983/2007</cite>, που δέχτηκε το δικαστήριο της ουσίας για τη θεμελίωση της κρίσης του για τη βασιμότητα της ουσίας ή μη της αγωγής ή του ισχυρισμού<cite> ΑΠ 2047/2014 σκέψ. II</cite>, και με τα οποία, κατά τον αναιρεσείοντα, υπέπεσε στην πλημμέλεια του άρ. 559 αριθ. 1 ΚΠολΔ<cite> ΑΠ 983/2007</cite>.</li></ul>

Αν κατά της απόφασης προβάλλεται ο λόγος αναίρεσης από το άρ. 559 αριθ. 1 εδ. 1 ΚΠολΔ, και δεν αναφέρονται στο αναιρετήριο τα παραπάνω πραγματικά περιστατικά με πληρότητα και σαφήνεια, είναι τελείως ανέφικτος ο ζητούμενος αναιρετικός έλεγχος<cite> ΑΠ 983/2007</cite><cite> άρ. 118 παρ. 4 ΚΠολΔ</cite><cite> άρ. 559 αριθ. 1 εδ. 1 ΚΠολΔ</cite><cite> άρ. 566 ΚΠολΔ</cite>.

Η αοριστία από την παράλειψη αναφοράς με πληρότητα και σαφήνεια των πραγματικών περιστατικών, με τα οποία, κατά τον αναιρεσείοντα, το δικαστήριο υπέπεσε στην πλημμέλεια από το άρ. 559 αριθ. 1 εδ. 1 ΚΠολΔ, δεν μπορεί να αναπληρωθεί από στοιχεία που βρίσκονται εκτός του αναιρετηρίου, όπως από την υπάρχουσα στη δικογραφία απόφαση που προσβάλλεται με την αναίρεση, καθώς, εκτός των άλλων, ο Άρειος Πάγος δεν μπορεί να γνωρίζει ποιες από τις παραδοχές του δικαστηρίου της ουσίας είναι αυτές, που, κατά τον αναιρεσείοντα, συνιστούν το αναιρετικό σφάλμα, και έτσι μπορεί να επιλεγούν τέτοιες που να μην το συνιστούν, και να απορριφθεί για τον λόγο αυτό η αναίρεση, ενώ αν επιλέγονταν άλλες που είχε επισημάνει ο αναιρεσείων, χωρίς όμως να τις αναφέρει στο αναιρετήριο, ενδεχομένως το αποτέλεσμα να ήταν διαφορετικό<cite> ΑΠ 983/2007</cite><cite> άρ. 118 παρ. 4 ΚΠολΔ</cite><cite> άρ. 559 αριθ. 1 εδ. 1 ΚΠολΔ</cite><cite> άρ. 566 ΚΠολΔ</cite>.

Η θέση αυτή είναι απολύτως σύμφωνη με το άρ. 6 παρ. 1 ΕΣΔΑ, καθώς διασφαλίζει την αξιούμενη από αυτό δίκαιη δίκη, γιατί συμβάλλει στην αποτελεσματικότητα του συνταγματικά κατοχυρωμένου δικαιώματος πρόσβασης του καθενός στα δικαστήρια, το οποίο μπορεί να ικανοποιηθεί μόνο με την άσκηση ορισμένης, σύμφωνα με τον νόμο προσφυγής, οποιασδήποτε μορφής, η οποία θα επιτρέπει, ως εκ του ορισμένου περιεχομένου της, την κρίση από το δικαστήριο<cite> ΑΠ 983/2007</cite><cite> άρ. 118 παρ. 4 ΚΠολΔ</cite><cite> άρ. 559 αριθ. 1 εδ. 1 ΚΠολΔ</cite><cite> άρ. 566 ΚΠολΔ</cite>.
Γι' αυτό, τα στοιχεία που απαιτούνται από τον νόμο για το ορισμένο της εν γένει προσφυγής στα δικαστήρια, μορφή της οποίας είναι και το ένδικο μέσο της αναίρεσης, δεν δυσχεραίνουν, αλλά διευκολύνουν την πρόσβαση στα δικαστήρια για παροχή έννομης προστασίας, καθώς με αυτά συγκεκριμενοποιείται το είδος της<cite> ΑΠ 983/2007</cite><cite> άρ. 118 παρ. 4 ΚΠολΔ</cite><cite> άρ. 559 αριθ. 1 εδ. 1 ΚΠολΔ</cite><cite> άρ. 566 ΚΠολΔ</cite>.

Η προϋπόθεση περί αναφοράς των πραγματικών περιστατικών αυτών υπάρχει γιατί μόνο κατ' αυτόν τον τρόπο μπορεί να κριθεί αν η νόμιμη πλημμέλεια, η οποία αποδίδεται στην απόφαση οδήγησε σε εσφαλμένο διατακτικό, από το οποίο εξαρτάται τελικά η ευδοκίμηση της αναίρεσης<cite> ΑΠ 2047/2014 σκέψ. II</cite>.

Αν οι κρίσιμες παραδοχές του δικαστηρίου της ουσίας παρατίθενται στο αναιρετήριο αποσπασματικά και επιλεκτικά, ο λόγος αναίρεσης από το άρ. 559 αριθ. 1 ΚΠολΔ είναι αόριστος και απαράδεκτος<cite> ΑΠ 4/2006</cite><cite> άρ. 559 αριθ. 1 ΚΠολΔ</cite>.

Με τον λόγο αναίρεσης από το άρ. 559 αριθ. 1 ΚΠολΔ (παραβίαση κανόνα ουσιαστικού δικαίου) ελέγχονται τα σφάλματα του δικαστηρίου κατά την εκτίμηση του νόμω αβασίμου της αγωγής ή των ισχυρισμών των διαδίκων, καθώς και τα νομικά σφάλματα κατά την έρευνα της ουσίας της διαφοράς<cite> ΑΠ 243/2015</cite>.

Ελέγχεται, δηλαδή,<ul>
<li>αν ορθά η αγωγή απορρίφθηκε ως μη νόμιμη<cite> ΑΠ 1996/2014</cite>, ή</li>
<li>αν, κατά παράβαση κανόνα ουσιαστικού δικαίου, η αγωγή έγινε δεκτή ως νόμιμη<cite> ΑΠ 1996/2014</cite>, ή</li>
<li>αν, κατά παράβαση κανόνα ουσιαστικού δικαίου, η αγωγή απορρίφθηκε<cite> ΑΠ 1996/2014</cite>, ή</li>
<li>αν, κατά παράβαση κανόνα ουσιαστικού δικαίου, η αγωγή έγινε δεκτή κατ' ουσία<cite> ΑΠ 1996/2014</cite>.</li></ul>

Ελέγχεται, κατά τον ίδιο τρόπο, και κάθε ισχυρισμός που ασκεί έννομη επιρροή στη διαγνωστέα έννομη σχέση ή έννομη συνέπεια (ένσταση, αντένσταση κλπ.)<cite> ΑΠ 1996/2014</cite>.

Αν η αγωγή απορρίφθηκε ως μη νόμιμη από το πρωτοβάθμιο ή δευτεροβάθμιο δικαστήριο, ενώ συνέβαινε το αντίθετο, στοιχειοθετείται ο λόγος αναίρεσης από το άρ. 559 αριθ. 1 ΚΠολΔ<cite> ΑΠ 336/2002</cite>.

Επί νομικής αοριστίας της αγωγής ιδρύεται ο λόγος αναίρεσης από το άρ. 560 αριθ. 1 ΚΠολΔ<cite> ΑΠ 171/2017</cite>.

Η νομική αοριστία της αγωγής, που συνδέεται με τη νομική εκτίμηση του κανόνα ουσιαστικού δικαίου, συνιστά παραβίαση του κανόνα ουσιαστικού δικαίου, γιατί το δικαστήριο αξίωσε περισσότερα ή αρκέστηκε σε λιγότερα στοιχεία από τα απαιτούμενα από τον νόμο για τη θεμελίωση του ασκούμενου δικαιώματος προκειμένου να κρίνει την αγωγή νόμιμη<cite> ΑΠ 171/2017</cite>.

Αν η αγωγή, ένσταση κλπ. κρίθηκε κατ' ουσίαν βάσιμη ή αβάσιμη, για να είναι ορισμένος και άρα παραδεκτός λόγος αναίρεσης από το άρ. 559 αριθ. 1 ΚΠολΔ για ευθεία παραβίαση ουσιαστικού νόμου από το δικαστήριο της ουσίας, δεν αρκεί να εκτίθεται στο αναιρετήριο το, κατά την εκδοχή του αναιρεσείοντος, ερμηνευτικό ή υπαγωγικό σφάλμα, αλλά πρέπει επιπλέον να αναφέρονται<ul>
<li>με πληρότητα και όχι αποσπασματικά οι ουσιαστικές παραδοχές του δικαστηρίου υπό τις οποίες και συντελέστηκε η προσβαλλόμενη νομική πλημμέλεια<cite> ΑΠ 1096/2008</cite>, και</li>
<li>η εξ αιτίας του σφάλματος καταγνωσθείσα εσφαλμένη έννομη συνέπεια με τη μορφή του διατακτικού<cite> ΑΠ 1096/2008</cite>, και</li>
<li>ο πραγματικός ισχυρισμός (αγωγικός, ένσταση κλπ.), όπως προτάθηκε στο πρωτοβάθμιο και επαναφέρθηκε στο δευτεροβάθμιο δικαστήριο, αν η υπόθεση διήλθε και τους δύο βαθμούς δικαιοδοσίας<cite> ΑΠ 1096/2008</cite>, και</li>
<li>η νόμιμη βάση, δηλαδή η διάταξη του ουσιαστικού δικαίου που φέρεται ως παραβιασθείσα και μάλιστα ενάριθμα<cite> ΑΠ 1096/2008</cite>.</li></ul>

Αν στο αναιρετήριο δεν καθορίζεται η διάταξη του ουσιαστικού δικαίου που παραβιάσθηκε, ή το αποδιδόμενο στην προσβαλλόμενη απόφαση νομικό σφάλμα, ο λόγος αναίρεσης απο το άρ. 559 αριθ. 1 ΚΠολΔ δεν είναι ορισμένος<cite> ΑΠ 752/2017</cite>.

Αν στο αναιρετήριο δεν προσδιορίζονται αριθμητικώς οι συγκεκριμένες ουσιαστικές διατάξεις του νόμου ή της υπουργικής απόφασης που φέρεται ότι εσφαλμένα ερμηνεύτηκε και εφαρμόσθηκε, ο λόγος αναίρεσης από το άρ. 559 αριθ. 1 ΚΠολΔ δεν είναι ορισμένος<cite> ΑΠ 1078/2008 σκέψ. 3</cite>.

Με τον λόγο αναίρεσης από το άρ. 559 αριθ. 1 ΚΠολΔ ελέγχονται τα σφάλματα του δικαστηρίου της ουσίας κατά την εκτίμηση της νομικής βασιμότητας της αγωγής ή των ισχυρισμών (ενστάσεων) των διαδίκων, καθώς και τα νομικά σφάλματα κατά την έρευνα της ουσίας της διαφοράς, οπότε πρέπει να παρατίθενται στο αναιρετήριο και οι αντίστοιχες παραδοχές της προσβαλλόμενης απόφασης<cite> ΑΠ 752/2017</cite>.

Με τον λόγο αναίρεσης από το άρ. 559 αριθ. 1 ΚΠολΔ, δηλαδή, ελέγχεται αν η αγωγή, ένσταση κλπ. ορθώς απορρίφθηκε ως μη νόμιμη, ή αν, κατά παράβαση ουσιαστικού κανόνα δικαίου, έγινε δεκτή ως νόμιμη ή απορρίφθηκε ή έγινε δεκτή κατ' ουσίαν<cite> ΑΠ 752/2017</cite>.

Η έλλειψη μείζονος πρότασης στην απόφαση ή οι εσφαλμένες κρίσεις του δικαστηρίου σ' αυτή ως προς την έννοια διάταξης ουσιαστικού δικαίου δεν αρκούν από μόνες τους για να ιδρύσουν τον λόγο αναίρεσης από το άρ. 559 αριθ. 1 ΚΠολΔ, αν κατά τα λοιπά δεν συνέχονται με την ουσιαστική κρίση του δικαστηρίου, γιατί το διατακτικό της απόφασης δεν στηρίζεται στις νομικές αναλύσεις του δικαστηρίου, αλλά στις ουσιαστικές παραδοχές του, που διατυπώνονται στην ελάσσονα πρόταση του δικανικού συλλογισμού του<cite> ΑΠ 752/2017</cite>.

Κατ' άλλη άποψη, ο λόγος αναίρεσης από το άρ. 559 αριθ. 1 ΚΠολΔ ιδρύεται και όταν στην ελάσσονα πρόταση του νομικού συλλογισμού δεν εκτίθενται καθόλου τα πραγματικά περιστατικά ή όταν τα εκτιθέμενα δεν καλύπτουν όλα τα στοιχεία που απαιτούνται με βάση το πραγματικό κανόνα δικαίου για την επέλευση της έννομης συνέπειας, που αναγγέλθηκε, ή την άρνησή της<cite> ΑΠ 52/2018</cite>.

Αν το δικαστήριο, χρησιμοποιώντας τα διδάγματα κοινής πείρας ή τα πορίσματα της επιστήμης αντίθετα προς τις αρχές της λογικής, διαγνώσει εσφαλμένα ότι συνέτρεξαν ή όχι τα περιστατικά που στηρίζουν το δικαίωμα, δεν υπάρχει παράβαση κανενός νόμου, και άρα δεν ιδρύεται λόγος αναίρεσης από το άρ. 559 αριθ. 1 ΚΠολΔ<cite> Ολομ. ΑΠ 8/2005</cite><cite> άρ. 336 παρ. 4 ΚΠολΔ</cite>.
Και αυτό, γιατί στην περίπτωση αυτή δεν υπάρχει παράβαση κανενός νόμου<cite> Ολομ. ΑΠ 8/2005</cite>.

Η παράβαση των διδαγμάτων της κοινής πείρας αποτελεί λόγο αναίρεσης από το άρ. 560 αριθ. 1 ΚΠολΔ μόνο αν τα διδάγματα αυτά αφορούν την εφαρμογή των κανόνων του δικαίου ή την υπαγωγή των πραγματικών γεγονότων σ' αυτούς<cite> ΑΠ 1567/2010</cite>.

Η παραβίαση των διδαγμάτων της κοινής πείρας ιδρύει λόγο αναίρεσης από το άρ. 559 αριθ. 1 εδ. 2 ΚΠολΔ μόνο αν τα διδάγματα αυτά χρησιμοποιήθηκαν εσφαλμένα από το δικαστήριο κατά την ερμηνεία κανόνων δικαίου ή την υπαγωγή σ' αυτούς των αποδειχθέντων πραγματικών περιστατικών<cite> ΑΠ 1186/2011</cite><cite> άρ. 559 αριθ. 1 εδ. 2 ΚΠολΔ</cite>.

Αν τα διδάγματα κοινής πείρας χρησιμοποιήθηκαν εσφαλμένα προς έμμεση απόδειξη ή προς εκτίμηση της αποδεικτικής αξίας των αποδεικτικών μέσων που προσκομίστηκαν, η αναίρεση αποκλείεται<cite> ΑΠ 1186/2011</cite><cite> άρ. 559 αριθ. 1 εδ. 2 ΚΠολΔ</cite>.

Αν ο λόγος αναίρεσης αφορά στη χρήση ή όχι των διδαγμάτων κοινής πείρας προς έμμεση απόδειξη ή για την εκτίμηση των αποδείξεων, ο λόγος αναίρεσης είναι απαράδεκτος<cite> ΑΠ 999/2010</cite><cite> άρ. 559 αριθ. 1 εδ. 2 ΚΠολΔ</cite>.

Αν ο λόγος αναίρεσης αφορά σε παραβίαση διδαγμάτων κοινής πείρας από το δικαστήριο της ουσίας, πρέπει να εκτίθεται στον σχετικό λόγο αναίρεσης, μεταξύ άλλων,<ul>
<li>η έννοια που αποδόθηκε στον κανόνα δικαίου, που χαρακτηρίζεται εσφαλμένη,<cite> ΑΠ 944/2013 σκέψ. VI</cite>, και</li>
<li>η κατά τη γνώμη του αναιρεσείοντος ορθή έννοια, που προκύπτει από τα επικαλούμενα διαδάγματα της κοινής πείρας, τα οποία το δικαστήριο παρέλειψε να χρησιμοποιήσει<cite> ΑΠ 944/2013 σκέψ. VI</cite>.</li></ul>

Αν προβάλλεται λόγος αναίρεσης από το άρ. 559 αριθ. 1 ΚΠολΔ για παραβίαση των διδαγμάτων της κοινής πείρας, και στον λόγο αναίρεσης δεν αναφέρονται σαφώς και ορισμένως ποια είναι τα διδάγματα της κοινής πείρας που το δικαστήριο της ουσίας χρησιμοποίησε ή παρέλειψε να χρησιμοποιήσει κατά την ερμηνεία κανόνα δικαίου ή την υπαγωγή σ' αυτόν πραγματικών περιστατικών, ο λόγος αναίρεσης είναι αόριστος<cite> ΑΠ 56/2011</cite><cite> άρ. 559 αριθ. 1 ΚΠολΔ</cite>.

<h2 id="λόγος-αναίρεσης-από-το-άρ-559-αριθ-8-ΚΠολΔ">Λόγος αναίρεσης από το άρ. 559 αριθ. 8 ΚΠολΔ</h2>
Ο λόγος αναίρεσης από το άρ. 559 αριθ. 8 ΚΠολΔ ιδρύεται, αν<ul>
<li>το δικαστήριο παρά τον νόμο έλαβε υπόψη πράγματα που δεν προτάθηκαν<cite> άρ. 559 αριθ. 8 περ. 1η ΚΠολΔ</cite>, ή</li>
<li>το δικαστήριο παρά τον νόμο δεν έλαβε υπόψη πράγματα που προτάθηκαν και έχουν ουσιώδη επίδραση στην έκβαση της δίκης<cite> ΑΠ 243/2015</cite><cite> ΑΠ 1033/2014</cite><cite> ΑΠ 623/2011</cite><cite> άρ. 559 αριθ. 8 περ. 2η ΚΠολΔ</cite>.</li></ul>

Ως "πράγματα" κατ' άρ. 559 αριθ. 8 ΚΠολΔ νοούνται<ul>
<li>οι πραγματικοί ισχυρισμοί<ul>
    <li>που έχουν αυτοτελή ύπαρξη και τείνουν στη θεμελίωση, κατάλυση, ή παρακώλυση ουσιαστικού ή δικονομικού δικαιώματος που ασκήθηκε είτε ως επιθετικό είτε ως αμυντικό μέσο, και άρα στηρίζουν το αίτημα αγωγής, ανταγωγής, ένστασης, αντένστασης, λόγου έφεσης<cite> ΑΠ 342/2009</cite>, ή λόγου ανακοπής<cite> ΑΠ 623/2011</cite>, και</li>
    <li>ασκούν ουσιώδη επίδραση στην έκβαση της δίκης<cite> ΑΠ 623/2011</cite>.</li></ul></li></ul>

"Πράγματα", κατά την έννοια του άρ. 559 αριθ. 8 ΚΠολΔ, είναι οι αυτοτελείς ισχυρισμοί των διαδίκων που ασκούν ουσιώδη επίδραση στην έκβαση της δίκης, δηλαδή κάθε περιστατικό, το οποίο αφηρημένα λαμβανόμενο οδηγεί, κατά νόμο, στη γέννηση ή την κατάλυση του δικαιώματος που ασκείται με την αγωγή ή την ένσταση δικαιώματος<cite> ΑΠ 1033/2014</cite>.

"Πράγμα", κατά την έννοια του άρ. 559 αριθ. 8 ΚΠολΔ, αποτελεί και ο λόγος έφεσης, με τον οποίο εκφέρεται παράπονο σχετικά με αυτοτελή ισχυρισμό<cite> ΑΠ 1033/2014</cite>.

"Πράγμα", κατά την έννοια του άρ. 559 αριθ. 8 ΚΠολΔ, δεν αποτελεί ο λόγος έφεσης με τον οποίο εκφέρεται παράπονο σχετικά με ισχυρισμό αρνητικό της αγωγής<cite> ΑΠ 1033/2014</cite>.

Ως λόγοι έφεσης νοούνται οι κύριοι ή πρόσθετοι λόγοι έφεσης, οι οποίοι αφορούν σε αυτοτελείς πραγματικούς ισχυρισμούς<cite> ΑΠ 243/2015</cite>.

Πράγμα, κατά την έννοια του άρ. 559 αριθ. 8 ΚΠολΔ, αποτελεί και η ένσταση καταχρηστικής άσκησης του δικαιώματος<cite> ΑΠ 623/2011</cite>.

Πράγματα, κατά την έννοια του άρ. 559 αριθ. 8 ΚΠολΔ, αποτελούν και τα περιστατικά με τα οποία περιγράφεται η απαίτηση και το προνόμιό της στην αναγγελία προς κατάταξη απαίτησης σε πλειστηριασμό<cite> ΑΠ 31/2010</cite><cite> άρ. 559 αριθ. 8 ΚΠολΔ</cite>.

Αν το δικαστήριο της ουσίας σε δίκη ανακοπής κατά πίνακα κατάταξης λάβει υπόψη απαίτηση άλλη από εκείνη που αναγγέλθηκε, ιδρύεται ο λόγος αναίρεσης από το άρ. 559 αριθ. 8 ΚΠολΔ<cite> ΑΠ 31/2010</cite><cite> άρ. 559 αριθ. 8 ΚΠολΔ</cite>.

Οι αρνητικοί ισχυρισμοί που συνέχονται με την ιστορική βάση της αγωγής, ένστασης ή αντένστασης, και αποτελούν αιτιολογημένη άρνηση καθεμίας εξ αυτών, δεν αποτελούν "πράγματα" κατά την έννοια του άρ. 559 αριθ. 8 ΚΠολΔ, γιατί αυτοί αποκρούονται με την παραδοχή ως βάσιμων των θεμελιωτικών γεγονότων της αγωγής, της ένστασης ή της αντένστασης<cite> ΑΠ 12/2017</cite><cite> άρ. 559 αριθ. 8 ΚΠολΔ</cite>.

Αν το δικαστήριο της ουσίας παραλείψει να λάβει υπόψη του ενστάσεις ή αντενστάσεις των διαδίκων, δεν θεμελιώνεται ο λόγος αναίρεσης από το άρ. 559 αριθ. 9 ΚΠολΔ, αλλά ο λόγος αναίρεσης από το άρ. 559 αριθ. 8 ΚΠολΔ<cite> ΑΠ 382/2002</cite><cite> άρ. 559 αριθ. 8 ΚΠολΔ</cite><cite> άρ. 559 αριθ. 9 ΚΠολΔ</cite>.

Ως "πράγματα" κατ' άρ. 559 αριθ. 8 ΚΠολΔ δεν θεωρούνται οι αιτιολογημένες αρνήσεις, ούτε οι ισχυρισμοί που αποτελούν επιχειρήματα ή συμπεράσματα των διαδίκων ή του δικαστηρίου, τα οποία συνάγονται από την εκτίμηση των αποδείξεων, αλλά ούτε και οι απαράδεκτοι ή αβάσιμοι κατά νόμο ισχυρισμοί<cite> ΑΠ 342/2009 σκέψ. III</cite><cite> άρ. 559 αριθ. 8 ΚΠολΔ</cite>.

Ως "πράγματα" κατ' άρ. 559 αριθ. 8 ΚΠολΔ δεν θεωρείται ο ισχυρισμός που συνέχεται με την ιστορική αιτία της αγωγής, της ένστασης ή του λόγου ανακοπής, ο οποίος αποκρούεται ή γίνεται δεκτός με την παραδοχή ή την απόρριψη, αντίστοιχα, ως αβασίμων ή βασίμων των θεμελιωτικών της αγωγής, ένστασης, αντένστασης ή λόγου ανακοπής πραγματικών γεγονότων<cite> ΑΠ 623/2011</cite><cite> άρ. 559 αριθ. 8 ΚΠολΔ</cite>.

Ως "πράγματα" κατ' άρ. 559 αριθ. 8 ΚΠολΔ δεν θεωρούνται οι ισχυρισμοί που ανάγονται στη βαρύτητα ενός αποδεικτικού μέσου, και γενικά στην εκτίμηση των αποδείξεων, στην ανάλυση και στάθμιση των αποδεικτικών μέσων, και την αξιολόγηση του εξαγόμενου πορίσματος, που διατυπώθηκε στην απόφαση σαφώς<cite> ΑΠ 983/2007</cite><cite> άρ. 559 αριθ. 8 ΚΠολΔ</cite>.

Ως "πράγματα" κατ' άρ. 559 αριθ. 8 ΚΠολΔ δεν θεωρούνται η επίκληση των αποδεικτικών μέσων και του περιεχομένου τους<cite> ΑΠ 983/2007</cite><cite> άρ. 559 αριθ. 8 ΚΠολΔ</cite>.

Οι μη νόμιμοι, απαράδεκτοι, αόριστοι και αλυσιτελείς ισχυρισμοί, οι οποίοι δεν ασκούν επίδραση στην έκβαση της δίκης και το δικαστήριο δεν υποχρεούται να απαντήσει σε αυτούς, δεν αποτελούν πράγματα κατά την έννοια του άρ. 559 αριθ. 8 ΚΠολΔ<cite> ΑΠ 12/2017</cite><cite> άρ. 559 αριθ. 8 ΚΠολΔ</cite>.

Πράγμα, κατά την έννοια του άρ. 559 αριθ. 8 ΚΠολΔ, δεν αποτελούν<ul>
<li>η άρνηση της βάσης της αγωγής<cite> ΑΠ 631/2006</cite>, και</li>
<li>η αιτιολογημένη άρνηση της αγωγής<cite> ΑΠ 2086/2014 σκέψ. IV</cite>, ανταγωγής<cite> ΑΠ 2086/2014 σκέψ. IV</cite>, ένστασης<cite> ΑΠ 2086/2014 σκέψ. IV</cite>, αντένστασης<cite> ΑΠ 576/2018</cite>, ή λόγου έφεσης<cite> ΑΠ 576/2018</cite>, και</li>
<li>οι απαράδεκτοι ισχυρισμοί<cite> ΑΠ 576/2018</cite>, και</li>
<li>οι νόμω αβάσιμοι ισχυρισμοί<cite> ΑΠ 576/2018</cite>, και</li>
<li>οι αλυσιτελείς ισχυρισμοί<cite> ΑΠ 2086/2014 σκέψ. IV</cite>, και</li>
<li>τα νομικά ή πραγματικά επιχειρήματα<cite> ΑΠ 2086/2014 σκέψ. IV</cite><cite> ΑΠ 634/2011</cite>, και</li>
<li>οι νομικοί ισχυρισμοί των διαδίκων<cite> ΑΠ 2086/2014 σκέψ. IV</cite>, και</li>
<li>η νομική επιχειρηματολογία των διαδίκων<cite> ΑΠ 2086/2014 σκέψ. IV</cite>, και</li>
<li>τα επιχειρήματα που αντλούνται από την εκτίμηση των αποδείξεων<cite> ΑΠ 983/2007</cite>, και</li>
<li>τα συμπεράσματα που αντλούνται από τον νομό<cite> ΑΠ 2086/2014 σκέψ. IV</cite>, και</li>
<li>τα συμπεράσματα που αντλούνται από την εκτίμηση των αποδείξεων<cite> ΑΠ 2086/2014 σκέψ. IV</cite><cite> ΑΠ 983/2007</cite>, και</li>
<li>περιστατικά επουσιώδη που δεν θεμελιώνουν αυτοτελή ισχυρισμό<cite> ΑΠ 2086/2014 σκέψ. IV</cite>, και</li>
<li>περιστατικά που εκτίθενται εκ περισσού<cite> ΑΠ 2086/2014 σκέψ. IV</cite>.</li></ul>

Οι νόμω αβάσιμοι ισχυρισμοί δεν συνιστούν πράγματα κατά την έννοια του άρ. 559 αριθ. 8 ΚΠολΔ, καθώς δεν είναι ουσιώδεις για την έκβαση της δίκης<cite> ΑΠ 576/2018</cite>.

Αν ο επί μέρους λόγος έφεσης αφορά παράπονα σχετικά με αυτοτελείς πραγματικούς ισχυρισμούς, ο επί μέρους λόγος έφεσης συνιστά πράγμα κατά την έννοια του άρ. 559 αριθ. 8 ΚΠολΔ<cite> ΑΠ 576/2018</cite><cite> άρ. 559 αριθ. 8 ΚΠολΔ</cite>.

Αν ο επί μέρους λόγος έφεσης αφορά παράπονα σχετικά με νομικούς ισχυρισμούς ή νομικά επιχειρήματα, που αντλούνται από τον νόμο, ο επί μέρους λόγος έφεσης δεν συνιστά πράγμα κατά την έννοια του άρ. 559 αριθ. 8 ΚΠολΔ<cite> ΑΠ 576/2018</cite><cite> άρ. 559 αριθ. 8 ΚΠολΔ</cite>.

Αν προσβάλλεται με αναίρεση απόφαση του δευτεροβαθμίου δικαστηρίου γιατί ο αυτοτελής πραγματικός ισχυρισμός δεν λήφθηκε υπόψη από το δευτεροβάθμιο δικαστήριο, και η συζήτηση στον πρώτο βαθμό διεξήχθη κατά ειδική διαδικασία στην οποία δεν είναι υποχρεωτική η κατάθεση προτάσεων, θα πρέπει<ul><li><ul>
    <li>ο ισχυρισμός που δεν αξιολογήθηκε να είχε προταθεί παραδεκτά στο πρωτοβάθμιο δικαστήριο<cite> ΑΠ 243/2015</cite>, και</li>
    <li>να επαναφέρθηκε παραδεκτά στον δεύτερο βαθμό (με λόγο έφεσης, ή αναλόγως, κατά το άρ. 240 ΚΠολΔ με τις προτάσεις)<cite> ΑΠ 243/2015</cite>, και</li>
    <li>να αναφέρεται αυτό στο αναιρετήριο, εκτός αν υπάγεται στις εξαιρέσεις του άρ. 562 παρ. 2 ΚΠολΔ<cite> ΑΠ 243/2015</cite></li></ul>, ή</li>
<li>να πρόκειται για ισχυρισμό που παραδεκτά, κατά το άρ. 527 ΚΠολΔ, προτάθηκε για πρώτη φορά στην κατ' έφεση δίκη, με την επίκληση των προϋποθέσεων της βραδείας προβολής του<cite> ΑΠ 243/2015</cite><cite> ΑΠ 9/2014</cite>.</li></ul>

Αν στην αίτηση αναίρεσης δεν εκτίθενται τα περιστατικά της παραδεκτής προβολής ενώπιον του δικαστηρίου της ουσίας του αυτοτελούς ισχυρισμού, ο οποίος φέρεται ότι παρά τον νόμο δεν λήφθηκε υπόψη, ο λόγος αναίρεσης είναι απαράδεκτος<cite> ΑΠ 243/2015</cite>.

Για να ιδρυθεί ο λόγος αναίρεσης από το άρ. 559 αριθ. 8 ΚΠολΔ περ. 2η, πρέπει<ul>
<li>ο ισχυρισμός να έχει προταθεί ενώπιον του δικαστηρίου που εξέδωσε την προσβαλλόμενη απόφαση<cite> ΑΠ 243/2015</cite>, και</li>
<li>ο ισχυρισμός να είναι νόμιμος<cite> ΑΠ 243/2015</cite>, και</li>
<li>ο ισχυρισμός να ασκεί επίδραση στην έκβαση της δίκης (δηλαδή να είναι λυσιτελής)<cite> ΑΠ 243/2015</cite>.</li></ul>

Η άρνηση λόγου ανακοπής δεν αποτελεί ισχυρισμό που πρέπει, για το παραδεκτό του, να επαναφερθεί ενώπιον του Εφετείου με επαναφορά με τις προτάσεις κατ' άρ. 240 ΚΠολΔ<cite> ΑΠ 623/2011</cite>.

Αν ο λόγος αναίρεσης από το άρ. 559 αριθ. 8 ΚΠολΔ στηρίζεται στο ότι ισχυρισμός δεν προτάθηκε παραδεκτά ως πράγμα ενώπιον του Εφετείου με επαναφορά με τις προτάσεις κατ' άρ. 240 ΚΠολΔ, και ο ισχυρισμός αποτελεί άρνηση λόγου ανακοπής, ο λόγος αναίρεσης είναι απαράδεκτος<cite> ΑΠ 623/2011</cite>.

Αν το δικαστήριο έλαβε υπόψη προταθέντα ισχυρισμό (πράγμα), και τον απέρριψε ευθέως για οποιονδήποτε λόγο τυπικό ή ουσιαστικό, δεν στοιχειοθετείται ο λόγος αναίρεσης από το άρ. 559 αριθ. 8 ΚΠολΔ<cite> ΑΠ 630/2015</cite><cite> ΑΠ 342/2009 σκέψ. III</cite>.

Αν ρητώς ή "εκ των πραγμάτων" προκύπτει ότι το Εφετείο εξέτασε τον λόγο της έφεσης, και τον απέρριψε για οποιονδήποτε λόγο, τυπικό ή ουσιαστικό, δεν στοιχειοθετείται ο λόγος αναίρεσης από το άρ. 559 αριθ. 8 ΚΠολΔ<cite> ΑΠ 1033/2014</cite>.

Αν το δικαστήριο της ουσίας έλαβε υπόψη του τον ισχυρισμό, και τον απέρριψε για τυπικούς λόγους, δεν ιδρύεται ο λόγος αναίρεσης από το άρ. 559 αριθ. 8 ΚΠολΔ<cite> ΑΠ 161/2017</cite>.

Αν το δικαστήριο της ουσίας έλαβε υπόψη του τον σχετικό ισχυρισμό, και τον απέρριψε για οποιονδήποτε λόγο, τυπικό ή ουσιαστικό, ο λόγος αναίρεσης από το άρ. 559 αριθ. 8 ΚΠολΔ δεν ιδρύεται<cite> ΑΠ 4/2006</cite><cite> άρ. 559 αριθ. 8 ΚΠολΔ</cite>.

Αν ο λόγος αναίρεσης από το άρ. 559 αριθ. 8 ΚΠολΔ δεν ιδρύεται, ο λόγος αναίρεσης είναι αβάσιμος<cite> ΑΠ 4/2006</cite><cite> άρ. 559 αριθ. 8 ΚΠολΔ</cite>.

Αν το δικαστήριο της ουσίας έλαβε υπόψη τον ισχυρισμό, και τον απέρριψε για ουσιαστικούς λόγους, όπως ισχύει αν η απόφαση περιέχει παραδοχές αντίθετες με τον ισχυρισμό, δεν ιδρύεται ο λόγος αναίρεσης από το άρ. 559 αριθ. 8 ΚΠολΔ<cite> ΑΠ 161/2017</cite>.
Δηλαδή, αν το δικαστήριο αντιμετώπισε τον προβληθέντα ισχυρισμό, και τον απέρριψε στην ουσία εκ των πραγμάτων, με την παραδοχή, ως αποδειχθέντων, γεγονότων αντίθετων προς αυτά που τον συγκροτούν, δεν ιδρύεται ο λόγος αναίρεσης από το άρ. 559 αριθ. 8 ΚΠολΔ<cite> ΑΠ 630/2015</cite>.

Αν<ul>
<li>ο ισχυρισμός δεν προτάθηκε καθόλου στο δικαστήριο της ουσίας<cite> ΑΠ 161/2017</cite>, ή</li>
<li>ο ισχυρισμός δεν προτάθηκε παραδεκτά στο δικαστήριο της ουσίας<cite> ΑΠ 161/2017</cite>, ή</li>
<li>ο ισχυρισμός είναι μη νόμιμος<cite> ΑΠ 243/2015</cite>, ή</li>
<li>ο ισχυρισμός είναι αλυσιτελής<cite> ΑΠ 243/2015</cite>,</li></ul>
δεν ιδρύεται ο λόγος αναίρεσης από το άρ. 559 αριθ. 8 ΚΠολΔ.

Αν ο εκκαλών προτείνει με λόγο έφεσης ισχυρισμό περί νόμω αβασίμου της αγωγής, και το δευτεροβάθμιο δικαστήριο απορρίψει τον ισχυρισμό, και ο εκκαλών προσβάλει με αναίρεση την απόφαση αυτή με το λόγο αναίρεσης από το άρ. 559 αριθ. 1 ΚΠολΔ, και στην αναίρεση δεν επικαλείται ότι είχε προβάλει παραδεκτά τον ισχυρισμό στο πρωτοβάθμιο δικαστήριο ή ότι είχε γίνει επίκληση συνδρομής των προϋποθέσεων του άρ. 527 ΚΠολΔ για τη βραδεία παραδεκτή προβολή τους ενώπιον του Εφετείου, ο λόγος αναίρεσης είναι απαράδεκτος<cite> ΑΠ 243/2015</cite>.

Για να είναι ορισμένος ο λόγος αναίρεσης από το άρ. 559 αριθ. 8 ΚΠολΔ, πρέπει να αναφέρεται στο αναιρετήριο, μεταξύ άλλων,:<ul>
<li>ποια ήταν τα πράγματα που το δικαστήριο της ουσίας δεν έλαβε υπόψη παρά τον νόμο, μολονότι προτάθηκαν παραδεκτά πρωτοδίκως και επαναφέρθηκαν νόμιμα στο Εφετείο<cite> ΑΠ 161/2017</cite>, και</li>
<li>ποια επίδραση θα ασκούσαν αυτά στην έκβαση της δίκης, χωρίς να αρκεί η μνεία μόνο των σχετικών νομικών διατάξεων<cite> ΑΠ 161/2017</cite>, και</li>
<li>ότι τα πράγματα αυτά προτάθηκαν παραδεκτά πρωτοδίκως και επαναφέρθηκαν νόμιμα στο Εφετείο<cite> ΑΠ 161/2017</cite>.</li></ul>

Ο λόγος αναίρεσης από το άρ. 559 αριθ. 8 ΚΠολΔ ιδρύεται<ul>
<li>αν το δικαστήριο έκρινε ορισμένη και νόμιμη την αγωγή, λαμβάνοντας υπόψη αναγκαία για τη θεμελίωσή της και την περιγραφή του αντικειμένου της δίκης γεγονότα που δεν εκτίθενται σε αυτή<cite> ΑΠ 577/2016</cite>, ή </li>
<li>αν το δικαστήριο απέρριψε ως αόριστη ή μη νόμιμη την αγωγή, παραγνωρίζοντας εκτιθέμενα για τη θεμελίωσή της και την περιγραφή του αντικειμένου της δίκης γεγονότα, που με επάρκεια εκτίθενται σε αυτήν<cite> ΑΠ 577/2016</cite>.</li></ul>

Για τη βασιμότητα του λόγου αναίρεσης από το άρ. 559 αριθ. 8 ΚΠολΔ επισκοπείται και το δικόγραφο της αγωγής ή της έφεσης<cite> ΑΠ 2086/2014 σκέψ. IV</cite>.

Ο λόγος αναίρεσης από το άρ. 559 αριθ. 8 ΚΠολΔ δεν στοιχειοθετείται, αν αφορά αντιρρήσεις της κατ' άρ. 933 ΚΠολΔ ανακοπής, και αυτές δεν ασκήθηκαν αποκλειστικά και μόνο με το δικόγραφο αυτής, και δεν προτείνονται περαιτέρω παραδεκτά ενώπιον του δικαστηρίου που εξέδωσε την προσβαλλόμενη απόφαση<cite> ΑΠ 623/2011</cite><cite> άρ. 262 παρ. 2 ΚΠολΔ</cite>.

Αν η προβαλλόμενη από τον εναγόμενο ένσταση καταχρηστικής άσκησης του αγωγικού δικαιώματος στοιχειοθετείται από περισσότερα αυτοτελή πραγματικά περιστατικά, τα οποία, συνολικώς ορώμενα, προσδίδουν καταχρηστικό χαρακτήρα στο ενασκούμενο δικαίωμα, τα αυτοτελή αυτά περιστατικά, υποβαλλόμενα συγχρόνως για το παραδεκτό τους κατά την πρώτη συζήτηση της υπόθεσης στον πρώτο βαθμό, επαναφερόμενα νομοτύπως στον δεύτερο βαθμό, και συνδεόμενα με το αίτημα του ενισταμένου, αποτελούν, καθένα χωριστά, πράγματα κατά την έννοια του άρ. 559 αριθ. 8 ΚΠολΔ, που ασκούν ουσιώδη επίδραση στην έκβαση της δίκης<cite> ΑΠ 623/2011</cite>.

Αν το Εφετείο δεν λάβει υπόψη του ένα ή περισσότερα από αυτά, που προτάθηκαν παραδεκτώς, στοιχειοθετείται ο λόγος αναίρεσης από το άρ. 559 παρ. 8 ΚΠολΔ<cite> ΑΠ 623/2011</cite>.

Αν έχουν ληφθεί υπόψη από το δικαστήριο πράγματα που προτάθηκαν απαραδέκτως, γιατί αποτελούν μεταβολή της βάσης της αγωγής, ιδρύεται ταυτόχρονα λόγος αναίρεσης από το άρ. 559 αριθ. 14 ΚΠολΔ και το άρ. 559 αριθ. 8 ΚΠολΔ<cite> ΑΠ 394/2011</cite>.

Επί ποσοτικής αοριστίας της αγωγής, ιδρύεται ο λόγος αναίρεσης από το άρ. 559 αριθ. 8 ΚΠολΔ<cite> ΑΠ 171/2017</cite>.
Κατ' άλλη άποψη, επί ποσοτικής αοριστίας της αγωγής, ιδρύεται ο λόγος αναίρεσης από το άρ. 559 αριθ. 14 ΚΠολΔ<cite> ΑΠ 194/2012</cite>.
Κατ' άλλη άποψη, επί ποσοτικής αοριστίας της αγωγής, ιδρύεται ο λόγος αναίρεσης από το άρ. 559 αριθ. 8 ΚΠολΔ και από το άρ. 559 αριθ. 14 ΚΠολΔ<cite> ΑΠ 577/2016</cite>.

Η ποσοτική αοριστία της αγωγής συνίσταται στο ότι το δικόγραφο της αγωγής δεν αναφέρει με πληρότητα τα πραγματικά περιστατικά που αποτελούν την προϋπόθεση εφαρμογής του κανόνα δικαίου στον οποίο στηρίζεται το αγωγικό αίτημα<cite> ΑΠ 171/2017</cite>.
Κατ' άλλη άποψη, ποσοτική αοριστία υπάρχει, αν δεν εκτίθενται στην αγωγή όλα τα στοιχεία που απαιτούνται κατά νόμο για τη στήριξη του αιτήματος της αγωγής, τα πραγματικά, δηλαδή, περιστατικά που απαρτίζουν την ιστορική βάση της αγωγής και προσδιορίζουν το αντικείμενο της δίκης<cite> ΑΠ 577/2016</cite>.

Ο λόγος αναίρεσης από το άρ. 559 αριθ. 8 ΚΠολΔ δεν στοιχειοθετείται αν ο μη απαντηθείς από το δικαστήριο ισχυρισμός ως προς τα περισσότερα αυτοτελή πραγματικά περιστατικά που τον απαρτίζουν είναι μη νόμιμος, ή αλυσιτελής, αόριστος, εκπρόθεσμος, και γενικά απαράδεκτος, και επομένως δεν ασκεί ουσιώδη επίδραση στην έκβαση της δίκης<cite> ΑΠ 630/2015</cite>.

Ο λόγος αναίρεσης από το άρ. 559 αριθ. 8 ΚΠολΔ δεν ιδρύεται στην εκούσια δικαιοδοσία, είτε πρόκειται για γνήσια είτε για μη γνήσια υπόθεση εκούσιας δικαιοδοσίας<cite> ΑΠ 560/2016</cite>.
Και αυτό, γιατί στην εκούσια δικαιοδοσία ισχύει το ανακριτικό σύστημα<cite> ΑΠ 560/2016</cite><cite> άρ. 744 ΚΠολΔ</cite>.

Μη γνήσιες υποθέσεις εκούσιας δικαιοδοσίας είναι οι ιδιωτικές διαφορές που ο νόμος παραπέμπει για εκδίκαση στην ειδική διαδικασία της εκούσιας δικαιοδοσίας<cite> ΑΠ 560/2016</cite>.

Αν αποδίδεται στην απόφαση πλημμέλεια από το άρ. 559 αριθ. 8 ΚΠολΔ, αλλά ο λόγος αναίρεσης αφορά σε αποδεικτικό μέσο, και όχι σε πράγματα, ο λόγος αναίρεσης είναι απαράδεκτος<cite> ΑΠ 944/2006</cite>.

Ο λόγος αναίρεσης από το άρ. 559 αριθ. 8 ΚΠολΔ αποσκοπεί στη διασφάλιση του συζητητικού συστήματος (άρ. 106 ΚΠολΔ), αλλά και της αρχής της ακρόασης των διαδίκων (άρ. 110 παρ. 2 ΚΠολΔ)<cite> ΑΠ 1849/2017</cite><cite> άρ. 106 ΚΠολΔ</cite><cite> άρ. 110 παρ. 2 ΚΠολΔ</cite>.

<h2 id="λόγος-αναίρεσης-από-το-άρ-559-αριθ-11-ΚΠολΔ">Λόγος αναίρεσης από το άρ. 559 αριθ. 11 ΚΠολΔ</h2>
Ο λόγος αναίρεσης από το άρ. 559 αριθ. 11 ΚΠολΔ ιδρύεται, αν<ul>
<li>το δικαστήριο έλαβε υπόψη αποδεικτικά μέσα που ο νόμος δεν επιτρέπει<cite> άρ. 559 αριθ. 11 ΚΠολΔ</cite>, ή</li>
<li>το δικαστήριο παρά τον νόμο έλαβε υπόψη αποδείξεις που δεν προσκομίστηκαν<cite> άρ. 559 αριθ. 11 ΚΠολΔ</cite>, ή</li>
<li>το δικαστήριο δεν έλαβε υπόψη αποδεικτικά μέσα που οι διάδικοι επικαλέστηκαν και προσκόμισαν<cite> άρ. 559 αριθ. 11 ΚΠολΔ</cite>.</li></ul>

Η λανθασμένη αναγραφή του κυρίου ονόματος του ενόρκως βεβαιώσαντος στην απόφαση δεν αποτελεί αναιρετική πλημμέλεια<cite> ΑΠ 1018/2017</cite>.

Αν ένα αποδεικτικό μέσο γίνει παραδεκτό χωρίς την ύπαρξη των όρων του παραδεκτού, ιδρύεται ο αναιρετικός λόγος του άρ. 559 αριθ. 11 ΚΠολΔ<cite> ΑΠ 394/2011</cite>.

Αν το δικαστήριο έλαβε υπόψη αποδεικτικά μέσα που ο νόμος δεν επιτρέπει, ιδρύεται ο αναιρετικός λόγος του άρ. 559 αριθ. 11 ΚΠολΔ<cite> ΑΠ 394/2011</cite>.

Για να είναι ορισμένος ο λόγος αναίρεσης από το άρ. 559 αριθ. 11 περ. 2η ΚΠολΔ (για λήψη υπόψη από το δικαστήριο αποδείξεων που δεν προσκομίστηκαν), πρέπει να αναφέρεται στο αναιρετήριο: <ul>
<li>ποιες είναι οι αποδείξεις που δεν προσκομίστηκαν και τις οποίες έλαβε υπόψη του το δικαστήριο της ουσίας<cite> ΑΠ 631/2006</cite><cite> άρ. 559 αριθ. 11 περ. 2η ΚΠολΔ</cite><cite> άρ. 106 ΚΠολΔ</cite><cite> άρ. 237 παρ. 1 ΚΠολΔ</cite><cite> άρ. 346 ΚΠολΔ</cite><cite> άρ. 453 παρ. 1 ΚΠολΔ</cite><cite> άρ. 240 ΚΠολΔ</cite>, και</li>
<li>ο ισχυρισμός για τον οποίο το δικαστήριο έλαβε υπόψη τις αποδείξεις<cite> ΑΠ 631/2006</cite><cite> άρ. 559 αριθ. 11 περ. 2η ΚΠολΔ</cite><cite> άρ. 106 ΚΠολΔ</cite><cite> άρ. 237 παρ. 1 ΚΠολΔ</cite><cite> άρ. 346 ΚΠολΔ</cite><cite> άρ. 453 παρ. 1 ΚΠολΔ</cite><cite> άρ. 240 ΚΠολΔ</cite>, και</li>
<li>η επίδραση που έχει αυτός ο ισχυρισμός στο διατακτικό της απόφασης<cite> ΑΠ 631/2006</cite><cite> άρ. 559 αριθ. 11 περ. 2η ΚΠολΔ</cite><cite> άρ. 106 ΚΠολΔ</cite><cite> άρ. 237 παρ. 1 ΚΠολΔ</cite><cite> άρ. 346 ΚΠολΔ</cite><cite> άρ. 453 παρ. 1 ΚΠολΔ</cite><cite> άρ. 240 ΚΠολΔ</cite>.</li></ul>

Ο λόγος αναίρεσης από το άρ. 559 αριθ. 11 περ. 3η ΚΠολΔ για μη λήψη υπόψη αποδεικτικών μέσων που οι διάδικοι επικαλέστηκαν και προσκόμισαν ιδρύεται αν το δικαστήριο της ουσίας δεν έλαβε υπόψη του υποστατά και αναλόγως έγκυρα αποδεικτικά μέσα, που οποιοσδήποτε από τους διαδίκους παραδεκτά επικαλέστηκε και νόμιμα προσκόμισε με τις προτάσεις του προς άμεση ή έμμεση απόδειξη ή ανταπόδειξη κρίσιμων γεγονότων ή ισχυρισμών, δηλαδή λυσιτελών, που ασκούν ουσιώδη επίδραση στην έκβαση της δίκης, διαμορφώνοντας το διατακτικό της απόφασης, το οποίο θα ήταν διαφορετικό χωρίς τη σχετική παράλειψη<cite> ΑΠ 601/2017 σκέψ. 4</cite>.

Για να είναι ορισμένος ο λόγος αναίρεσης από το άρ. 559 αριθ. 11 περ. 3η ΚΠολΔ (για μη λήψη υπόψη αποδεικτικών μέσων που οι διάδικοι επικαλέστηκαν και προσκόμισαν), πρέπει: <ul>
<li>να προσδιορίζονται στο αναιρετήριο τα αποδεικτικά μέσα που δεν λήφθηκαν υπόψη, μολονότι ήταν παραδεκτά και νόμιμα<cite> ΑΠ 601/2017 σκέψ. 4</cite>, και</li>
<li>να αναφέρεται ότι έγινε επίκληση και παραδεκτή προσαγωγή τους στο δικαστήριο της ουσίας προς απόδειξη κρίσιμου ισχυρισμού του αναιρεσείοντος ή ανταπόδειξη κρίσιμου ισχυρισμού αντιδίκου του<cite> ΑΠ 161/2017</cite><cite> ΑΠ 601/2017 σκέψ. 4</cite>, και</li>
<li>να εξειδικεύεται στο αναιρετήριο ο κρίσιμος ισχυρισμός για τον οποίο το δικαστήριο δεν έλαβε υπόψη τις αποδείξεις<cite> ΑΠ 161/2017</cite><cite> ΑΠ 601/2017 σκέψ. 4</cite>, και</li>
<li>να αναφέρεται στο αναιρετήριο ότι υπήρξε παραδεκτή επίκληση του κρίσιμου ισχυρισμού στο δικαστήριο της ουσίας<cite> ΑΠ 601/2017 σκέψ. 4</cite>, και</li>
<li>να αναφέρεται στο αναιρετήριο η επίδραση που έχει ο κρίσιμος ισχυρισμός στο διατακτικό της απόφασης, το οποίο θα ήταν διαφορετικό χωρίς τη σχετική παράλειψη<cite> ΑΠ 161/2017</cite>.</li></ul>

Αν πρόκειται για δικαστική ή εξώδικη ομολογία, για να είναι ορισμένος ο λόγος αναίρεσης από το άρ. 559 αριθ. 11 περ. 3η ΚΠολΔ, πρέπει, πέραν των παραπάνω, να αναφέρεται στο αναιρετήριο και<ul>
<li>ότι ο αναιρεσείων επικαλέστηκε νόμιμα με τις προτάσεις του την ύπαρξη του αποδεικτικού μέσου αυτής της δικαστικής ή εξώδικης ομολογίας<cite> ΑΠ 161/2017</cite>, και</li>
<li>ότι ο αναιρεσείων επικαλέστηκε νόμιμα με τις προτάσεις του το έγγραφο στο οποίο περιέχονταν η δικαστική ή εξώδικη ομολογία<cite> ΑΠ 161/2017</cite>.</li></ul>

Αν δεν προσκομιστεί το αποδεικτικό μέσο το οποίο αφορά ο λόγος αναίρεσης από το άρ. 559 αριθ. 11 περ. 3η ΚΠολΔ, ο σχετικός λόγος αναίρεσης είναι αβάσιμος<cite> ΑΠ 434/2016</cite>.
Και αυτό, γιατί η προσκόμιση του αποδεικτικού μέσου το οποίο αφορά ο λόγος αναίρεσης από το άρ. 559 αριθ. 11 περ. 3η ΚΠολΔ είναι αναγκαία, προκειμένου να διακριβωθεί το επικαλούμενο περιεχόμενο του αποδεικτικού μέσου, με βάση το οποίο θα ελεγχθεί η μη λήψη υπόψη του αποδεικτικού μέσου από το δικαστήριο της ουσίας<cite> ΑΠ 434/2016</cite>.

Το αν έγινε ή όχι επίκληση του αποδεικτικού μέσου κρίνεται από τις προτάσεις του διαδίκου και όχι από το τι δέχεται η προσβαλλόμενη με αναίρεση απόφαση<cite> ΑΠ 2047/2014 σκέψ. III</cite>.

Το αποδεικτικό μέσο που έχει προσκομίσει ένας διάδικος καθίσταται κοινό αποδεικτικό μέσο, και λαμβάνεται υπόψη από το δικαστήριο της ουσίας για την απόδειξη ισχυρισμών άλλου διαδίκου, ακόμη και του αντιδίκου εκείνου που προσκόμισε το αποδεικτικό μέσο<cite> ΑΠ 161/2017</cite><cite> άρ. 346 ΚΠολΔ</cite>.

Ο λόγος αναίρεσης από το άρ. 559 αριθ. 11 περ. 3η ΚΠολΔ ιδρύεται και αν το δικαστήριο δεν έλαβε υπόψη του αποδεικτικά μέσα που είχε προσκομίσει ένας διάδικος, ομόδικος ή αντίδικος του αναιρεσείοντος, και ο τελευταίος είχε επικαλεστεί νόμιμα τα αποδεικτικά μέσα που προσκόμισε ο άλλος διάδικος, και αναφέρθηκε στο περιεχόμενό τους προς απόδειξη δικού του ισχυρισμού ή ανταπόδειξη ισχυρισμού του αντιδίκου του<cite> ΑΠ 161/2017</cite><cite> άρ. 346 ΚΠολΔ</cite><cite> άρ. 106 ΚΠολΔ</cite>.

Αν ένας διάδικος προσκόμισε αποδεικτικά μέσα, και άλλος διάδικος (ομόδικος ή αντίδικος) δεν τα επικαλέστηκε νόμιμα, δεν ιδρύεται υπέρ του άλλου αυτού διαδίκου λόγος αναίρεσης από την παράλειψη του δικαστηρίου να λάβει υπόψη του τα αποδεικτικά μέσα αυτά<cite> ΑΠ 161/2017</cite>.

Αν ο λόγος αναίρεσης από το άρ. 559 αριθ. 11 ΚΠολΔ αφορά τη μη λήψη υπόψη εγγράφων από το δικαστήριο, και η αναιρεσιβαλλόμενη απόφαση περιέχει διαβεβαίωση ότι για να σχηματίσει τη δικανική του πεποίθηση έλαβε υπόψη εκτός από τα άλλα αποδεικτικά μέσα και όλα τα έγγραφα που επικαλούνται και προσκομίζουν οι διάδικοι, και στο υπόλοιπο αιτιολογικό της απόφασης δεν υπάρχει κανένα απολύτως στοιχείο από το οποίο μπορεί να δημιουργηθεί αμφιβολία για το αν το Εφετείο έλαβε υπόψη και τα έγγραφα αυτά, κρίνεται βέβαιο ότι το Εφετείο έλαβε υπόψη και τα έγγραφα αυτά<cite> ΑΠ 1328/2000</cite>.

Αν το αποδεικτικό μέσο που επικαλείται και προσκομίζει ο αναιρεσείων χρησιμεύει για την απόδειξη επουσιώδους ισχυρισμού, δηλαδή ισχυρισμού αόριστου ή μη νόμιμου, μη ασκούντος επιρροή στην έκβαση της δίκης, δεν ιδρύεται ο λόγος αναίρεσης από το άρ. 559 αριθ. 11 περ. 3η ΚΠολΔ<cite> ΑΠ 1383/2008</cite>.

Αν το δικαστήριο παραλείψει εντελώς να χρησιμοποιήσει τα διδάγματα κοινής πείρας, δεν ιδρύεται ο λόγος αναίρεσης από το άρ. 559 αριθ. 11 ΚΠολΔ<cite> Ολομ. ΑΠ 8/2005</cite><cite> άρ. 559 αριθ. 1 ΚΠολΔ</cite><cite> άρ. 336 παρ. 4 ΚΠολΔ</cite><cite> άρ. 339 ΚΠολΔ</cite>.
Και αυτό, γιατί τα διδάγματα κοινής πείρας δεν καταλέγονται στα αποδεικτικά μέσα<cite> Ολομ. ΑΠ 8/2005</cite><cite> άρ. 336 παρ. 4 ΚΠολΔ</cite><cite> άρ. 339 ΚΠολΔ</cite>.

Αν ο εναγόμενος προέβαλε ένσταση τμηματικής εξόφλησης συγκεκριμένης οφειλής βάσει εγγράφου που προσκομίζει και επικαλείται, και το δικαστήριο βεβαιώνει στην προσβαλλόμενη απόφασή του ότι για τον σχηματισμό της κρίσης του έλαβε υπόψη και τα έγγραφα που νόμιμα προσκομίστηκαν με επίκληση από τους διαδίκους, και το δικαστήριο της ουσίας κάνει δεκτό ότι η καταβολή του εναγομένου αφορά τη συγκεκριμένη οφειλή στην οποία αφορά η ένσταση τμηματικής εξόφλησης, αλλά κατά τον προσδιορισμό του ποσού που κάνει δεκτό ότι κατέβαλε συνολικά ο εναγόμενος προς εξόφληση της οφειλής αυτής δεν συνυπολογίσει και την καταβολή αυτή, ιδρύεται ο λόγος αναίρεσης από το άρ. 559 αριθ. 11 περ. 3η ΚΠολΔ<cite> ΑΠ 126/2007 σκέψ. 3</cite>.

Η κρίση του δικαστηρίου της ουσίας ότι από έγγραφο που προσκόμισε και επικαλέστηκε διάδικος προκύπτει εξώδικη ομολογία ανάγεται στην εκτίμηση των αποδεικτικών μέσων, και δεν υπόκειται σε αναιρετικό έλεγχο<cite> ΑΠ 601/2017 σκέψ. 4</cite>.

Η κρίση του δικαστηρίου της ουσίας ότι συνάγεται έμμεση ή σιωπηρή ομολογία δεν υπόκειται σε αναιρετικό έλεγχο<cite> ΑΠ 115/2008</cite>.
Και αυτό, γιατί αποτελεί εκτίμηση πραγμάτων<cite> ΑΠ 115/2008</cite>.

Αν αποδίδεται στην απόφαση πλημμέλεια από το άρ. 559 αριθ. 11 ΚΠολΔ, αλλά ο λόγος αναίρεσης αφορά σε ισχυρισμό, και όχι σε αποδεικτικό μέσο, ο λόγος αναίρεσης είναι απαράδεκτος<cite> ΑΠ 944/2006</cite>.

<h2 id="λόγος-αναίρεσης-από-το-άρ-559-αριθ-12-ΚΠολΔ">Λόγος αναίρεσης από το άρ. 559 αριθ. 12 ΚΠολΔ</h2>
Ως αποδεικτική δύναμη των διάφορων αποδεικτικών μέσων νοείται η επίδραση που έχει ή μπορεί να έχει κάποιο αποδεικτικό μέσο στον σχηματισμό της πεποίθησης του δικαστή<cite> ΑΠ 394/2011</cite>.

Ο λόγος αναίρεσης από το άρ. 559 αριθ. 12 ΚΠολΔ ιδρύεται, αν το δικαστήριο της ουσίας, κατά την εκτίμηση των αποδείξεων, αποδίδει σε ορισμένα αποδεικτικά μέσα μεγαλύτερη ή μικρότερη δύναμη απόδειξης από εκείνη που δεσμευτικά καθορίζει ο νόμος<cite> ΑΠ 394/2011</cite>.

<h2 id="λόγος-αναίρεσης-από-το-άρ-559-αριθ-13-ΚΠολΔ">Λόγος αναίρεσης από το άρ. 559 αριθ. 13 ΚΠολΔ</h2>
Αν το βάρος απόδειξης επιβλήθηκε στον αναιρεσείοντα, ενώ κατά νόμο δεν το έφερε αυτός, και συνεπεία αυτού ο σχετικός ισχυρισμός έγινε δεκτός ή απορρίφθηκε για έλλειψη αποδείξεων ή ανεπάρκεια αυτών, κατ' εφαρμογή του κανόνα ότι αν δεν αποδεικνύεται ο ισχυρισμός από αυτόν που φέρει το βάρος απόδειξης, ο αντίδικος απαλλάσσεται, ιδρύεται ο λόγος αναίρεσης από το άρ. 559 αριθ. 13 ΚΠολΔ<cite> ΑΠ 1085/2013</cite><cite> άρ. 559 αριθ. 13 ΚΠολΔ</cite>.

Αν προσκομίστηκαν στο δικαστήριο αποδείξεις, ανεξάρτητα του ποιος διάδικος τις προσκόμισε, και το δικαστήριο εκτίμησε τις αποδείξεις, και θεώρησε επαρκείς τις αποδείξεις προς απόδειξη του προβληθέντος ισχυρισμού ή περί του αντιθέτου, σχηματίζοντας πλήρη δικανική πεποίθηση, δεν ιδρύεται ο λόγος αναίρεσης από το άρ. 559 αριθ. 13 ΚΠολΔ<cite> ΑΠ 1085/2013</cite><cite> άρ. 559 αριθ. 13 ΚΠολΔ</cite><cite> άρ. 346 ΚΠολΔ</cite>.
Και αυτό, γιατί στην περίπτωση αυτή η τυχόν εσφαλμένη κατανομή του βάρους απόδειξης στερείται σημασίας, λόγω έλλειψης εννόμου συμφέροντος για την προβολή της αιτίασης αυτής<cite> ΑΠ 1085/2013</cite>.

<h2 id="λόγος-αναίρεσης-από-το-άρ-559-αριθ-14-ΚΠολΔ">Λόγος αναίρεσης από το άρ. 559 αριθ. 14 ΚΠολΔ</h2>
Αναίρεση επιτρέπεται αν το δικαστήριο παρά τον νόμο κήρυξε ή δεν κήρυξε ακυρότητα, έκπτωση από δικαίωμα, ή απαράδεκτο<cite> άρ. 559 αριθ. 14 ΚΠολΔ</cite>.

Με τον όρο "απαράδεκτο" νοείται το δικονομικό, δηλαδή το απαράδεκτο που δημιουργείται από την αθέτηση - παραβίαση δικονομικής διάταξης, με αποτέλεσμα η δικονομική ενέργεια να στερείται των αναγκαίων προϋποθέσεων του κύρους της<cite> ΑΠ 846/2017 σκέψ. Α</cite>.

Ο λόγος αναίρεσης από το άρ. 559 αριθ. 14 ΚΠολΔ αναφέρεται σε ακυρότητες, δικαιώματα και απαράδεκτα από το δικονομικό μόνο δίκαιο<cite> ΑΠ 267/2017</cite>.

Ο λόγος αναίρεσης από το άρ. 559 αριθ. 14 ΚΠολΔ ιδρύεται,<ul>
<li>αν το δικαστήριο έκρινε την αγωγή ορισμένη, παρά τη μη επαρκή έκθεση στην αγωγή των στοιχείων που είναι αναγκαία για τη στήριξη του αιτήματος της αγωγής, θεωρώντας ότι αυτά εκτίθενται με επάρκεια<cite> ΑΠ 577/2016</cite>, ή</li>
<li>αν το δικαστήριο απέρριψε την αγωγή ως αόριστη, παρά την επαρκή έκθεση των στοιχείων αυτών<cite> ΑΠ 577/2016</cite><cite> ΑΠ 891/2013</cite>.</li></ul>

Επί ποιοτικής αοριστίας της αγωγής, ιδρύεται ο λόγος αναίρεσης από το άρ. 559 αριθ. 14 ΚΠολΔ<cite> ΑΠ 171/2017</cite>.

Η ποιοτική αοριστία της αγωγής συνίσταται στο ότι στο δικόγραφο της αγωγής γίνεται επίκληση απλώς των όρων του νόμου χωρίς να αναφέρονται τα περιστατικά που είναι αναγκαία για την εφαρμογή του<cite> ΑΠ 171/2017</cite>.

<h2 id="λόγος-αναίρεσης-από-το-άρ-559-αριθ-19-ΚΠολΔ">Λόγος αναίρεσης από το άρ. 559 αριθ. 19 ΚΠολΔ</h2>
Αναίρεση επιτρέπεται, αν η απόφαση δεν έχει νόμιμη βάση, και ιδίως αν δεν έχει καθόλου αιτιολογίες ή έχει αιτιολογίες ανεπαρκείς ή αντιφατικές σε ζήτημα που ασκεί ουσιώδη επίδραση στην έκβαση της δίκης<cite> άρ. 559 αριθ. 19 ΚΠολΔ</cite>.

Ο λόγος αναίρεσης από το άρ. 559 αριθ. 19 ΚΠολΔ αφορά την εκ πλαγίου παραβίαση ουσιαστικού κανόνα δικαίου<cite> Πλ.Ολομ. ΑΠ 9/2015</cite><cite> άρ. 559 αριθ. 19 ΚΠολΔ</cite>.

Ο λόγος αναίρεσης από το άρ. 559 αριθ. 19 ΚΠολΔ ιδρύεται, αν εντοπίζεται σφάλμα στην ελάσσονα πρόταση<cite> ΑΠ 4/2006</cite><cite> άρ. 559 αριθ. 19 ΚΠολΔ</cite>.

Ο λόγος αναίρεσης από το άρ. 559 αριθ. 19 ιδρύεται, δηλαδή, αν η περιγραφή των περιστατικών είναι τόσο ατελής, ελλιπής ή αντιφατική, ώστε να μην μπορεί να διαγνωσθεί αν τα περιστατικά υπάγονται στον εφαρμοστέο νομικό κανόνα<cite> ΑΠ 4/2006</cite><cite> άρ. 559 αριθ. 19 ΚΠολΔ</cite>.

Ο λόγος αναίρεσης από το άρ. 559 αριθ. 19 ΚΠολΔ ιδρύεται, αν η απόφαση περιέχει ελλιπείς, ασαφείς ή αντιφατικές αιτιολογίες επί περιστατικών τα οποία ασκούν ουσιώδη επίδραση στην έκβαση της δίκης, σχετικώς όμως με την εφαρμογή των διατάξεων του ουσιαστικού και όχι του δικονομικού δικαίου<cite> ΑΠ 1091/2015</cite>.

Ο λόγος αναίρεσης από το άρ. 559 αριθ. 19 ΚΠολΔ ιδρύεται, αν από τις παραδοχές της απόφασης δημιουργούνται αμφιβολίες για το αν εφαρμόστηκε ορθώς ή όχι ουσιαστική διάταξη νόμου<cite> ΑΠ 1186/2011</cite>.

Έλλειψη νόμιμης βάσης, λόγω ανεπαρκών ή αντιφατικών αιτιολογιών υπάρχει, αν από το αιτιολογικό της απόφασης δεν προκύπτουν κατά τρόπο πλήρη, σαφή και χωρίς αντιφάσεις τα πραγματικά περιστατικά, τα οποία σύμφωνα με τον νόμο είναι αναγκαία για την κρίση, στη συγκεκριμένη περίπτωση, ότι συντρέχουν οι όροι της διάταξης που εφαρμόστηκε ή ότι δεν συντρέχουν οι όροι της εφαρμογής της<cite> ΑΠ 1186/2011</cite>.

Ο λόγος αναίρεσης από το άρ. 559 αριθ. 19 ΚΠολΔ δεν ιδρύεται αν υπάρχουν ελλείψεις που ανάγονται στην εκτίμηση των αποδείξεων, και ειδικότερα στην ανάλυση, στάθμιση και αξιολόγηση των αποδείξεων, και στην αξιολόγηση του πορίσματος που έχει εξαχθεί από αυτές, αρκεί τούτο να εκτίθεται πλήρως, σαφώς και χωρίς αντιφάσεις<cite> ΑΠ 1186/2011</cite>.

Ο λόγος αναίρεσης από το άρ. 559 αριθ. 19 ΚΠολΔ ιδρύεται, όταν η απόφαση δεν έχει νόμιμη βάση, και συγκεκριμένα:<ul>
<li>αν από τις παραδοχές της απόφασης, που περιλαμβάνονται στην ελάσσονα πρόταση του νομικού της συλλογισμού και αποτελούν το αιτιολογικό της, δεν εκτίθενται καθόλου πραγματικά περιστατικά (έλλειψη αιτιολογίας)<cite> ΑΠ 1725/2013</cite>, ή</li>
<li>αν τα εκτιθέμενα πραγματικά περιστατικά δεν καλύπτουν όλα τα στοιχεία που απαιτούνται βάσει του πραγματικού του εφαρμοστέου κανόνα δικαίου για την επέλευση της έννομης συνέπειας που απαγγέλθηκε ή την άρνησή της (ανεπαρκής αιτιολογία)<cite> ΑΠ 1725/2013</cite>, ή </li>
<li>αν τα εκτιθέμενα πραγματικά περιστατικά αντιφάσκουν μεταξύ τους (αντιφατική αιτιολογία)<cite> ΑΠ 1725/2013</cite>.</li></ul>

Ο λόγος αναίρεσης από το άρ. 559 αριθ. 19 ΚΠολΔ για έλλειψη νόμιμης βάσης ιδρύεται αν στο αιτιολογικό της απόφασης του δικαστηρίου της ουσίας δεν περιέχονται καθόλου ή δεν αναφέρονται με πληρότητα, σαφήνεια και χωρίς αντιφάσεις τα πραγματικά εκείνα γεγονότα που είναι αναγκαία για να κριθεί αν στη συγκεκριμένη περίπτωση συντρέχουν ή όχι οι προϋποθέσεις εφαρμογής του κατάλληλου κανόνα ουσιαστικού δικαίου, ή αν έγινε ή όχι ορθός νομικός χαρακτηρισμός των κρίσιμων πραγματικών γεγονότων<cite> ΑΠ 639/2015</cite>.

Για να είναι ορισμένος ο λόγος αναίρεσης με τον οποίο προβάλλεται η αιτίαση ότι η απόφαση δεν έχει νόμιμη βάση, λόγω ανεπαρκών αιτιολογιών, πρέπει<ul>
<li>να μνημονεύονται οι πραγματικές παραδοχές της απόφασης<cite> ΑΠ 631/2006</cite>, και</li>
<li>να αναφέρεται ο ισχυρισμός (αγωγικός, ένσταση κλπ.) και τα περιστατικά που προτάθηκαν για τη θεμελίωσή του, ως προς τον οποίο η ανεπάρκεια,<cite> ΑΠ 161/2017</cite>, και</li>
<li>να αναφέρεται η σύνδεση του ισχυρισμού αυτού με το διατακτικό<cite> ΑΠ 161/2017</cite>, και</li>
<li>να αναφέρεται ποια επιπλέον περιστατικά έπρεπε να αναφέρονται ή ως προς τι υπάρχει έλλειψη νομικού χαρακτηρισμού<cite> ΑΠ 161/2017</cite>, δηλαδή να γίνεται εξειδίκευση του σφάλματος του δικαστηρίου<cite> ΑΠ 161/2017</cite>.</li></ul>

Για να είναι ορισμένος ο λόγος αναίρεσης με τον οποίο προβάλλεται η αιτίαση ότι η απόφαση δεν έχει νόμιμη βάση, λόγω αντιφατικών αιτιολογιών, πρέπει<ul>
<li>να μνημονεύονται οι πραγματικές παραδοχές της απόφασης<cite> ΑΠ 631/2006</cite>, και</li>
<li>να αναφέρεται ο ισχυρισμός (αγωγικός, ένσταση κλπ.) και τα περιστατικά που προτάθηκαν για τη θεμελίωσή του, ως προς τον οποίο η αντίφαση,<cite> ΑΠ 161/2017</cite>, και</li>
<li>να αναφέρεται η σύνδεση του ισχυρισμού αυτού με το διατακτικό<cite> ΑΠ 161/2017</cite>, και</li>
<li>να γίνεται εξειδίκευση του σφάλματος του δικαστηρίου<cite> ΑΠ 161/2017</cite>, δηλαδή να αναφέρεται<ul>
    <li>ποιες είναι οι αντιφατικές αιτιολογίες<cite> ΑΠ 631/2006</cite>, και</li>
    <li>σε τι συνίσταται η αντίφαση<cite> ΑΠ 631/2006</cite>, και</li>
    <li>από ποια αντιτιθέμενα μέρη των αιτιολογιών προκύπτει η αντίφαση<cite> ΑΠ 631/2006</cite>.</li></ul></li></ul>

Για να είναι ορισμένος ο λόγος αναίρεσης με τον οποίο προβάλλεται η αιτίαση ότι η απόφαση δεν έχει νόμιμη βάση, λόγω παντελούς έλλειψης αιτιολογίας, πρέπει<ul>
<li>να αναφέρεται ο ισχυρισμός (αγωγικός, ένσταση κλπ.) και τα περιστατικά που προτάθηκαν για τη θεμελίωσή του, ως προς τον οποίο η έλλειψη,<cite> ΑΠ 161/2017</cite>, και</li>
<li>να αναφέρεται η σύνδεση του ισχυρισμού αυτού με το διατακτικό<cite> ΑΠ 161/2017</cite>, και</li>
<li>να γίνεται μνεία ότι η απόφαση στερείται παντελώς αιτιολογίας<cite> ΑΠ 161/2017</cite><cite> ΑΠ 631/2006</cite>, δηλαδή να γίνεται εξειδίκευση του σφάλματος του δικαστηρίου<cite> ΑΠ 161/2017</cite>.</li></ul>

Για να είναι ορισμένος ο λόγος αναίρεσης από το άρ. 559 αριθ. 19 ΚΠολΔ για έλλειψη νόμιμης βάσης πρέπει να αναφέρεται στο αναιρετήριο:<ul>
<li>σε τι συνίσταται ειδικότερα η έλλειψη νόμιμης βάσης<cite> ΑΠ 639/2015</cite>, και</li>
<li>ποιες αιτιολογίες της αναιρεσιβαλλόμενης απόφασης είναι ανεπαρκείς ή αντιφατικές<cite> ΑΠ 639/2015</cite>, και</li>
<li>για ποιο λόγο είναι ανεπαρκείς ή αντιφατικές οι παραπάνω αιτιολογίες της αναιρεσιβαλλόμενης απόφασης<cite> ΑΠ 639/2015</cite>, και</li>
<li>οι παραδοχές της προσβαλλόμενης απόφασης<cite> ΑΠ 639/2015</cite>, και</li>
<li>τα συγκεκριμένα "ουσιώδη" ζητήματα, ως προς τα οποία κατά τον αναιρεσείοντα υπάρχουν ελλείψεις<cite> ΑΠ 639/2015</cite>.</li></ul>

Οι παραδοχές της προσβαλλόμενης απόφασης πρέπει να μνημονεύονται σε πληρότητα, και όχι αποσπασματικά και επιλεκτικά<cite> ΑΠ 639/2015</cite>.

Ανεπάρκεια αιτιολογίας υπάρχει αν από την απόφαση δεν προκύπτουν σαφώς<ul>
<li>τα περιστατικά που είναι κατά νόμο αναγκαία για τη στοιχειοθέτηση στη συγκεκριμένη περίπτωση της διάταξης ουσιαστικού δικαίου που εφαρμόστηκε<cite> ΑΠ 176/2018</cite>, ή</li>
<li>τα περιστατικά που αποκλείουν την εφαρμογή της<cite> ΑΠ 176/2018</cite>.</li></ul>

Αντιφατικές αιτιολογίες έχει η απόφαση του δικαστηρίου της ουσίας, αν<ul>
<li>οι ουσιαστικές παραδοχές του δικαστηρίου, που περιέχονται στην ελάσσονα πρόταση του δικανικού συλλογισμού, σχετικά με ζήτημα που ασκεί ουσιώδη επίδραση στην έκβαση της δίκης, αφορούν περιστατικά που δεν μπορούν να συνυπάρχουν, καθώς η ύπαρξη του ενός αποκλείει λογικά την ύπαρξη του άλλου<cite> ΑΠ 944/2006</cite>, ή</li>
<li>από την απόφαση δεν προκύπτει ποια ακριβώς περιστατικά δέχτηκε το δικαστήριο για να στηρίξει το διατακτικό, ώστε να μπορεί να ελεγχθεί αν στη συγκεκριμένη περίπτωση συνέτρεχαν τα στοιχεία για την εφαρμογή της διάταξης η οποία εφαρμόστηκε<cite> ΑΠ 2363/2009</cite><cite> ΑΠ 88/2009</cite>.</li></ul>

Αν η απόφαση έχει αντιφατικές αιτιολογίες για κρίσιμο ζήτημα, αποδυναμώνεται η κρίση της απόφασης για την υπαγωγή ή μη της συγκεκριμένης ατομικής περίπτωσης στο πραγματικό συγκεκριμένου κανόνα ουσιαστικού δικαίου, που συνιστά και τον νομικό χαρακτηρισμό της ατομικής περίπτωσης<cite> ΑΠ 176/2018</cite>.
Κρίσιμο ζήτημα είναι κάθε ζήτημα σε σχέση με ισχυρισμό των διαδίκων που τείνει στη θεμελίωση ή κατάλυση του επιδίκου δικαιώματος<cite> ΑΠ 176/2018</cite>.

Η διάταξη του άρ. 559 αριθ. 19 ΚΠολΔ αποτελεί κύρωση για την παράβαση του άρ. 93 παρ. 3 Συντάγματος<cite> ΑΠ 161/2017</cite><cite> άρ. 93 παρ. 3 Συντάγματος</cite>.

Ο όρος "ζητήματα", που αναφέρεται στο άρ. 559 αριθ. 19 ΚΠολΔ, είναι ταυτόσημος με τον όρο "πράγματα", που αναφέρεται στο άρ. 559 αριθ. 8 ΚΠολΔ<cite> ΑΠ 983/2007</cite>.

Το αιτιολογικό της απόφασης αποτελούν οι παραδοχές της απόφασης που περιλαμβάνονται στην ελάσσονα πρόταση του νομικού συλλογισμού της<cite> ΑΠ 1143/2015 σκέψ. 35</cite>.

Το αιτιολογικό της απόφασης συνιστά την ελάσσονα πρόταση του δικανικού συλλογισμού<cite> ΑΠ 1186/2011</cite>.

Ως αιτιολογικό της απόφασης κατά την έννοια του άρ. 578 ΚΠολΔ νοείται η νομική αιτία, δηλαδή η διάταξη νόμου που αποτελεί τη μείζονα πρόταση του νομικού συλλογισμού<cite> ΑΠ 1447/2018</cite><cite> άρ. 578 ΚΠολΔ</cite>.

Το κατά νόμο αναγκαίο περιεχόμενο της ελάσσονος πρότασης προσδιορίζεται από τον εκάστοτε εφαρμοστέο κανόνα ουσιαστικού δικαίου, του οποίου το πραγματικό πρέπει να καλύπτεται πλήρως από τις παραδοχές της απόφασης στο αποδεικτικό πόρισμά της και να μην καταλείπονται αμφιβολίες<cite> ΑΠ 12/2017</cite><cite> ΑΠ 59/2013</cite>.

Ως αιτιολογίες στη διάταξη του άρ. 559 αριθ. 19 ΚΠολΔ νοούνται μόνο οι ουσιαστικές παραδοχές επί των αποδεικνυομένων ή μη πραγματικών γεγονότων, η έλλειψη, ανεπάρκεια ή αντίφαση των οποίων καθιστά ανέφικτο τον αναιρετικό έλεγχο της ορθής ή μη εφαρμογής του ουσιαστικού νόμου<cite> ΑΠ 639/2015</cite>.

Ως αιτιολογίες στη διάταξη του άρ. 559 αριθ. 19 ΚΠολΔ δεν νοούνται οι παραδοχές των οποίων η ανεπάρκεια ή αντίφαση αφορά την έννοια των εφαρμοστέων διατάξεων<cite> ΑΠ 639/2015</cite>.

Αν η έλλειψη ή ανεπάρκεια ή αντίφαση των αιτιολογιών αναφέρεται στη νομική σκέψη της απόφασης με την οποία η αγωγή κρίθηκε απορριπτέα ως απαράδεκτη ή μη νόμιμη, δεν ιδρύεται ο λόγος αναίρεσης από το άρ. 559 αριθ. 19 ΚΠολΔ<cite> ΑΠ 145/2018</cite>.

Αν η απόφαση περιέχει συνοπτικές αλλά πλήρεις αιτιολογίες, δεν υπάρχει ανεπάρκεια αιτιολογιών<cite> ΑΠ 12/2017</cite>.

Αν οι προτεινόμενες ελλείψεις της απόφασης ανάγονται μόνο στην ανάλυση και στάθμιση των αποδεικτικών μέσων και γενικότερα ως προς την αιτιολόγηση του αποδεικτικού πορίσματος, και το αποδεικτικό πόρισμα διατυπώνεται σαφώς, οι ελλείψεις αυτές δεν συνιστούν ανεπαρκείς αιτιολογίες<cite> ΑΠ 1746/2013</cite>.

Αν οι προτεινόμενες ελλείψεις της απόφασης ανάγονται στην εκτίμηση των αποδείξεων και ιδίως στην ανάλυση, στάθμιση και αιτιολόγηση του πορίσματος που εξάγεται απ' αυτές, δεν ιδρύεται ο λόγος αναίρεσης από το άρ. 559 αριθ. 19 ΚΠολΔ<cite> ΑΠ 161/2017</cite><cite> άρ. 559 παρ. 19 ΚΠολΔ</cite>.
Και αυτό, γιατί το δικαστήριο της ουσίας προβαίνει στη σχετική κρίση του ανέλεγκτα κατά το άρ. 561 παρ. 1 ΚΠολΔ, εκτός αν δεν είναι σαφές και πλήρες το πόρισμα και για τον λόγο αυτό γίνεται αδύνατος ο αναιρετικός έλεγχος<cite> ΑΠ 161/2017</cite><cite> άρ. 561 παρ. 1 ΚΠολΔ</cite>.

Δηλαδή, μόνο το τι αποδείχθηκε ή δεν αποδείχθηκε είναι αναγκαίο να εκτίθεται στην απόφαση πλήρως και σαφώς, και όχι γιατί αποδείχθηκε ή δεν αποδείχθηκε<cite> ΑΠ 161/2017</cite>.

Τα επιχειρήματα του δικαστηρίου που σχετίζονται με την εκτίμηση των αποδείξεων δεν συνιστούν παραδοχές, με βάση τις οποίες διαμορφώνεται το αποδεικτικό πόρισμα, και συνεπώς, δεν αποτελούν "αιτιολογία" της απόφασης, ώστε βάσει αυτών να ιδρύεται ο λόγος αναίρεσης από το άρ. 559 αριθ. 19 ΚΠολΔ για αντιφατικότητα ή ανεπάρκεια<cite> ΑΠ 161/2017</cite>.

Η αντιφατικότητα ή ανεπάρκεια πρέπει να έχει σχέση με ουσιώδεις ισχυρισμούς και κεφάλαια παροχής έννομης προστασίας και επιθετικά ή αμυντικά μέσα, και όχι με την επιχειρηματολογία των διαδίκων ή του δικαστηρίου, ούτε την εκτίμηση των αποδείξεων, αν το πόρισμα από την εκτίμηση των αποδείξεων διατυπώνεται σαφώς<cite> ΑΠ 389/2019</cite>.

Αν προβάλλεται λόγος αναίρεσης από το άρ. 559 αριθ. 19 ΚΠολΔ, εξαιτίας του ότι το δικαστήριο δεν αναλύει ιδιαιτέρως και διεξοδικά τα επιχειρήματα των διαδίκων που δεν συνιστούν αυτοτελείς ισχυρισμούς, ο λόγος αναίρεσης είναι απαράδεκτος<cite> ΑΠ 161/2017</cite>.

Αν υπάρχει έλλειψη μείζονος πρότασης στην απόφαση του δικαστηρίου της ουσίας, δηλαδή παντελής παράλειψη παράθεσης των νομικών διατάξεων στις οποίες βρίσκει έρεισμα το αγωγικό αίτημα, δεν ιδρύεται κάποιος από τους λόγους αναίρεσης από το άρ. 559 ΚΠολΔ ή άρ. 560 ΚΠολΔ<cite> ΑΠ 80/2015 σκέψ. Ι</cite><cite> άρ. 578 ΚΠολΔ</cite>.

Αν υπάρχει έλλειψη μείζονος πρότασης στην απόφαση του δικαστηρίου της ουσίας, αλλά υπάρχουν ουσιαστικές παραδοχές που δικαιολογούν το διατακτικό της απόφασης, ο Άρειος Πάγος μπορεί να συμπληρώσει τις νομικές διατάξεις κατά το άρ. 578 ΚΠολΔ<cite> ΑΠ 80/2015 σκέψ. Ι</cite><cite> άρ. 578 ΚΠολΔ</cite>.

Αν στην απόφαση υπάρχει κύρια και επικουρική αιτιολογία, και αντίφαση μεταξύ τους, δεν ιδρύεται ο λόγος αναίρεσης από το άρ. 559 αριθ. 19 ΚΠολΔ<cite> ΑΠ 490/2001 σκέψ. VII</cite>.
Και αυτό, γιατί το διατακτικό της απόφασης δεν στηρίζεται συγχρόνως και στις δύο αιτιολογίες, αλλά μόνο στη μια απ' αυτές, και μάλιστα στην κύρια αιτιολογία, η οποία στηρίζει αυτοτελώς το διατακτικό, και επιβοηθητικά στηρίζεται στην επικουρική αιτιολογία<cite> ΑΠ 490/2001 σκέψ. VII</cite>.

Αν με τον λόγο αναίρεσης από το άρ. 559 αριθ. 19 ΚΠολΔ προβάλλονται αντιφάσεις της απόφασης που δεν συνδέονται με το απορριπτικό πόρισμα του δικαστηρίου της ουσίας, ο λόγος αναίρεσης είναι αόριστος και απαράδεκτος<cite> ΑΠ 1849/2017</cite><cite> άρ. 559 αριθ. 19 ΚΠολΔ</cite>.

Αν προτείνεται λόγος αναίρεσης από το άρ. 559 αριθ. 19 ΚΠολΔ, προβάλλοντας ασαφείς αιτιολογίες της αναιρεσιβαλλόμενης απόφασης, οι οποίες ασκούν ουσιώδη επιρροή στην έκβαση της δίκης, σε σχέση με την εφαρμογή δικονομικής διάταξης, ο λόγος αναίρεσης είναι απαράδεκτος<cite> ΑΠ 1091/2015</cite>.

Αν το δικαστήριο της ουσίας απέρριψε την ένσταση ως μη νόμιμη, ο λόγος αναίρεσης από το άρ. 559 αριθ. 19 ΚΠολΔ είναι απαράδεκτος<cite> ΑΠ 303/2016</cite>.
Και αυτό, γιατί ο λόγος αναίρεσης από το άρ. 559 αριθ. 19 ΚΠολΔ προϋποθέτει ουσιαστική έρευνα<cite> ΑΠ 303/2016</cite>.

Αν το δικαστήριο της ουσίας απέρριψε την αγωγή ή την ένσταση ως απαράδεκτη, αόριστη, μη νόμιμη, ή για άλλο τυπικό λόγο, δεν ιδρύεται ο λόγος αναίρεσης από το άρ. 559 αριθ. 19 ΚΠολΔ<cite> ΑΠ 1035/2001</cite>.

Αν το δικαστήριο της ουσίας απέρριψε την αγωγή ως αόριστη, και προβάλλεται λόγος αναίρεσης από το άρ. 559 αριθ. 19 ΚΠολΔ, ο λόγος αναίρεσης από το άρ. 559 αριθ. 19 ΚΠολΔ είναι απαράδεκτος<cite> ΑΠ 891/2013</cite><cite> άρ. 559 αριθ. 19 ΚΠολΔ</cite>.
Και αυτό, γιατί αν το δικαστήριο της ουσίας απέρριψε ως αόριστη την αγωγή, και δεν εισήλθε στην κατ' ουσία έρευνα της αγωγής, δεν δικαιολογείται η επίκληση της παράβασης του άρ. 559 αριθ. 19 ΚΠολΔ<cite> ΑΠ 891/2013</cite><cite> άρ. 559 αριθ. 19 ΚΠολΔ</cite>.

Ο λόγος αναίρεσης από το άρ. 559 αριθ. 19 ΚΠολΔ ιδρύεται αν ελλείψεις ανάγονται αποκλειστικά στη διατύπωση αποδεικτικού πορίσματος, σε σχέση με τη συνδρομή των γεγονότων που στη συγκεκριμένη περίπτωση συγκροτούν το πραγματικό του εφαρμοστέου κανόνα δικαίου, έτσι ώστε από την έλλειψη αιτιολογιών, από την ανεπαρκή ή αντιφατική έκθεσή τους να μην μπορεί να κριθεί αν η απόφαση στηρίζεται ή όχι νομικώς<cite> ΑΠ 832/2014</cite>.

Η ύπαρξη νόμιμης βάσης και η αντίστοιχη έλλειψή της πρέπει να προκύπτουν αμέσως από την προσβαλλόμενη απόφαση<cite> ΑΠ 791/2010 σκεψ.I</cite><cite> άρ. 559 αριθ. 19 ΚΠολΔ</cite>.

Ο Άρειος Πάγος διαπιστώνει την ύπαρξη ή την ανυπαρξία του λόγου αναίρεσης από το άρ. 559 αριθ. 19 ΚΠολΔ ελέγχοντας μόνο την προσβαλλόμενη απόφαση και το αιτιολογικό της, και όχι το περιεχόμενο άλλων εγγράφων ή αποφάσεων σε εφαρμογή της διάταξης του άρ. 561 παρ. 2 ΚΠολΔ<cite> ΑΠ 791/2010 σκεψ.I</cite><cite> άρ. 559 αριθ. 19 ΚΠολΔ</cite><cite> άρ. 561 παρ. 2 ΚΠολΔ</cite>.

Αν στην προσβαλλόμενη με αναίρεση απόφαση αναγράφεται λανθασμένη ημερομηνία έναρξης τοκοφορίας, και από το σύνολο των αιτιολογιών της απόφασης καθίσταται απολύτως σαφές ότι η αναγραφή λανθασμένης ημερομηνίας οφείλεται σε πρόδηλο λάθος κατά τη σύνταξη της απόφασης ή την καθαρογραφή της απόφασης, δεν υπάρχει αντίφαση των αιτιολογιών της προσβαλλόμενης απόφασης από μόνο τον λόγο αυτό<cite> ΑΠ 1027/2013</cite>.

Αν με την απόφαση του δικαστηρίου της ουσίας διατάσσεται η προσωπική κράτηση εμπόρου για εμπορική οφειλή, δεν είναι αναγκαίο για τις ανάγκες του αναιρετικού ελέγχου από το άρ. 559 αριθ. 1 ΚΠολΔ και άρ. 559 αριθ. 19 ΚΠολΔ να διαλαμβάνει η απόφαση στις πραγματικές παραδοχές της και το ότι ο εναγόμενος, παρόλο που έχει τη δυνατότητα, από κακοπιστία δεν εκπληρώνει την υποχρέωσή του<cite> ΑΠ 158/2013</cite>.
Και αυτό, γιατί, αντίστοιχα για τις ανάγκες του αναιρετικού ελέγχου, η προσωπική κράτηση ως μέσο αναγκαστικής εκτέλεσης επί εμπόρων για ενοχικές απαιτήσεις προβλέπεται από το άρ. 1047 παρ. 1 ΚΠολΔ, και το άρ. 11 του Διεθνούς Συμφώνου για τα Ατομικά και Πολιτικά Δικαιώματα, που κυρώθηκε με τον ν. 2462/1997, εισάγει δικαιοκωλυτικό κανόνα που αποκλείει την απαγγελία προσωπικής κράτησης κατ' εμπόρου για ενοχικές οφειλές, αν η εξόφληση των συμβατικών υποχρεώσεών του οφείλεται αποκλειστικά σε αδυναμία αυτού προς εκπλήρωση, ενώ κάθε διάδικος βαρύνεται με την επίκληση και απόδειξη εκείνων των γεγονότων που δικαιολογούν σύμφωνα με τον νόμο την αξιούμενη από αυτόν δικαστική προστασία, και για να είναι ορισμένη η αγωγή περί προσωπικής κράτησης εμπόρου για εμπορικές απαιτήσεις δεν είναι αναγκαίο να διαλαμβάνεται στο δικόγραφό της ότι ο εναγόμενος δεν εκπληρώνει τις υποχρεώσεις του παρόλο που έχει τη δυνατότητα, αλλά απόκειται στον εναγόμενο να ισχυρισθεί και να αποδείξει ότι η μη εκπλήρωση οφείλεται αποκλειστικά σε αδυναμία του<cite> ΑΠ 158/2013</cite><cite> άρ. 1047 παρ. 1 ΚΠολΔ</cite><cite> άρ. 11 ΔΣΑΠΔ</cite><cite> άρ. 216 παρ. 1 περ. α ΚΠολΔ</cite><cite> άρ. 338 ΚΠολΔ</cite>.
Το Διεθνές Σύμφωνο για τα Ατομικά και Πολιτικά Δικαιώματα συνάφθηκε μεταξύ των κρατών μελών του ΟΗΕ στη Νέα Υόρκη στις 16-12-1966, κυρώθηκε με τον ν. 2462/1997, και από την επικύρωσή του αποτελεί διάταξη κανόνα υπέρτερης νομικής βαθμίδας, κατά το άρ. 28 παρ. 1 Συντάγματος<cite> ΑΠ 158/2013</cite><cite> άρ. πρώτο ν. 2462/1997</cite><cite> άρ. τρίτο ν. 2462/1997 (ΦΕΚ Α 25/26-02-1997)</cite><cite> άρ. 28 παρ. 1 Συντάγματος</cite>.

<h2 id="λόγος-αναίρεσης-από-το-άρ-559-αριθ-20-ΚΠολΔ">Λόγος αναίρεσης από το άρ. 559 αριθ. 20 ΚΠολΔ</h2>
Ο λόγος αναίρεσης από το άρ. 559 αριθ. 20 ΚΠολΔ ιδρύεται, αν το δικαστήριο της ουσίας παραμόρφωσε το περιεχόμενο εγγράφου, με το να δεχθεί πραγματικά γεγονότα προφανώς διαφορετικά από εκείνα που αναφέρονται στο έγγραφο αυτό<cite> ΑΠ 1033/2014</cite><cite> άρ. 559 αριθ. 20 ΚΠολΔ</cite>.

Για να ιδρυθεί ο λόγος αναίρεσης από το άρ. 559 αριθ. 20 ΚΠολΔ, πρέπει να έχει γίνει επίκληση του εγγράφου αυτού και στην κατ' έφεση δίκη<cite> ΑΠ 1033/2014</cite>.

Ο Άρειος Πάγος ελέγχει το αν είχε γίνει επίκληση του εγγράφου και στην κατ' έφεση δίκη, από τις προτάσεις του διαδίκου, και όχι από το περιεχόμενο της αναιρεσιβαλλόμενης απόφασης<cite> ΑΠ 1033/2014</cite>.

Αν δεν προσκομίζεται το έγγραφο που κατά τον λόγο αναίρεσης από το άρ. 559 αριθ. 20 ΚΠολΔ φέρεται ότι έχει παραμορφωθεί, ο λόγος αναίρεσης είναι αβάσιμος, ως αναπόδεικτος<cite> ΑΠ 1033/2014</cite>.

Αν δεν προσκομίζεται σε πρωτότυπο ή επικυρωμένο αντίγραφό του το έγγραφο που κατά τον λόγο αναίρεσης από το άρ. 559 αριθ. 20 ΚΠολΔ φέρεται ότι έχει παραμορφωθεί, ο λόγος αναίρεσης είναι αβάσιμος<cite> ΑΠ 31/2010</cite>.

Αν προσκομίζεται μόνο σε ανεπικύρωτο φωτοαντίγραφο το έγγραφο που κατά τον λόγο αναίρεσης από το άρ. 559 αριθ. 20 ΚΠολΔ φέρεται ότι έχει παραμορφωθεί, ο λόγος αναίρεσης είναι αβάσιμος<cite> ΑΠ 31/2010</cite>.

Ως έγγραφα, κατά την έννοια του άρ. 559 αριθ. 20 ΚΠολΔ, νοούνται μόνο τα, προβλεπόμενα στα άρ. 339 ΚΠολΔ και άρ. 432-449 ΚΠολΔ, κατά κυριολεξία αποδεικτικά έγγραφα<cite> ΑΠ 1143/2015 σκέψ. 10</cite>.

Αποδεικτικά έγγραφα αποτελούν και τα διαδικαστικά έγγραφα άλλης δίκης<cite> ΑΠ 1143/2015 σκέψ. 10</cite>.

Τα διαδικαστικά έγγραφα της ίδιας δίκης, όπως είναι τα δικόγραφα που κατατίθενται επ' ευκαιρία αυτής (λχ. αγωγή, ανταγωγή, έφεση, προτάσεις, αιτήσεις ασφαλιστικών μέτρων, δικαστικές αποφάσεις) δεν αποτελούν έγγραφα κατά την έννοια του άρ. 559 αριθ. 20 ΚΠολΔ<cite> ΑΠ 1143/2015 σκέψ. 10</cite>.
Τέτοια διαδικαστικά έγγραφα είναι και<ul>
<li>οι προτάσεις που κατατέθηκαν στο πρωτοβάθμιο δικαστήριο και στο εφετείο για την ένδικη διαφορά<cite> ΑΠ 1085/2013</cite>, και</li>
<li>τα πρακτικά του δικαστηρίου κατά το μέρος τους που περιέχουν τις καταθέσεις των μαρτύρων<cite> ΑΠ 655/2019</cite>, και</li>
<li>τα έγγραφα στα οποία αποτυπώνεται άλλο αποδεικτικό μέσο, όπως είναι οι ένορκες βεβαιώσεις ενώπιον Ειρηνοδίκη ή Συμβολαιογράφου, κατά το μέρος που περιλαμβάνει τα βεβαιούμενα με όρκο από τον μάρτυρα<cite> ΑΠ 1085/2013</cite>.</li></ul>

<h2>Αναίρεση κατά αποφάσεων ειρηνοδικείων και των εφετειακών επ' αυτών</h2>
Κατά των αποφάσεων των ειρηνοδικείων, καθώς και των αποφάσεων των πρωτοδικείων, που εκδίδονται σε εφέσεις κατά των αποφάσεων των ειρηνοδικείων, επιτρέπεται αναίρεση μόνο:<ul>
<li>αν παραβιάστηκε κανόνας ουσιαστικού δικαίου, στον οποίο περιλαμβάνονται και οι ερμηνευτικοί κανόνες των δικαιοπραξιών, αδιάφορο αν πρόκειται για νόμο ή έθιμο, ελληνικό ή ξένο, εσωτερικού ή διεθνούς δικαίου<cite> άρ. 560 αριθ. 1 εδ. 1 ΚΠολΔ</cite>, ή</li>
<li>αν το δικαστήριο δεν συγκροτήθηκε όπως ορίζει ο νόμος, ή δίκασε ειρηνοδίκης του οποίου είχε γίνει δεκτή η εξαίρεση<cite> άρ. 560 αριθ. 2 ΚΠολΔ</cite>, ή</li>
<li>αν το δικαστήριο έχει υπερβεί τη δικαιοδοσία των πολιτικών δικαστηρίων ή δεν είχε καθ' ύλην αρμοδιότητα<cite> άρ. 560 αριθ. 3 ΚΠολΔ</cite>, ή</li>
<li>αν παράνομα αποκλείστηκε η δημοσιότητα της διαδικασίας<cite> άρ. 560 αριθ. 4 ΚΠολΔ</cite>, ή</li>
<li>αν το δικαστήριο παρά τον νόμο έλαβε υπόψη πράγματα που δεν προτάθηκαν, ή δεν έλαβε υπόψη πράγματα που προτάθηκαν και έχουν ουσιώδη επίδραση στην έκβαση της δίκης<cite> άρ. 560 αριθ. 5 ΚΠολΔ</cite>, ή</li>
<li>αν η απόφαση δεν έχει νόμιμη βάση, και ιδίως αν δεν έχει καθόλου αιτιολογίες ή έχει αιτιολογίες αντιφατικές η ανεπαρκείς σε ζήτημα που ασκεί ουσιώδη επίδραση στην έκβαση της δίκης<cite> άρ. 560 αριθ. 6 ΚΠολΔ</cite>.</li></ul>

Η απαρίθμηση των λόγων αναίρεσης είναι περιοριστική, και δεν είναι δυνατόν να προβληθεί οποιοσδήποτε άλλος λόγος αναίρεσης κατά των ως άνω αποφάσεων<cite> ΑΠ 1567/2010</cite>.

Ο λόγος αναίρεσης από το άρ. 560 αριθ. 1 ΚΠολΔ δεν μπορεί να προβληθεί σε μικροδιαφορές<cite> άρ. 560 αριθ. 1 εδ. 3 ΚΠολΔ</cite>.

Ο λόγος αναίρεσης από το άρ. 560 αριθ. 6 ΚΠολΔ μπορεί να προβληθεί κατά αποφάσεων που εκδόθηκαν από 01-01-2016 και μετά, σύμφωνα με τον γενικό κανόνα διαχρονικού δικαίου του άρ. 24 παρ. 1 ΕισΝΚΠολΔ<cite> ΑΠ 800/2018</cite><cite> άρ. 24 παρ. 1 ΕισΝΚΠολΔ</cite>.

Η διάταξη του άρ. 560 αριθ. 6 ΚΠολΔ είναι εννοιολογικά ταυτόσημη με τη <a href="#λόγος-αναίρεσης-από-το-άρ-559-αριθ-19-ΚΠολΔ">διάταξη του άρ. 559 αριθ. 19 ΚΠολΔ</a><cite> ΑΠ 544/2011</cite><cite> άρ. 560 αριθ. 6 ΚΠολΔ</cite><cite> άρ. 559 αριθ. 19 ΚΠολΔ</cite>.

<h3 id="μη-αποδοχή-της-προσβαλλόμενης-απόφασης">Μη αποδοχή της προσβαλλόμενης απόφασης</h3>
Η πρόταση του ηττημένου διαδίκου να πληρώσει το κεφάλαιο, τους τόκους, και τη δικαστική δαπάνη όπως αναφέρονται στην απόφαση δεν αποτελεί σιωπηρή αποδοχή της απόφασης<cite> ΑΠ 880/2007</cite>.

Η άσκηση της αναίρεσης έξι ημέρες πριν την παρέλευση της τριετούς προθεσμίας προς άσκησή της, και η επίδοση της αναίρεσης ακόμη δύο έτη αργότερα, δεν συνιστά αποδοχή της αναιρεσιβαλλόμενης απόφασης<cite> ΑΠ 189/2016</cite>.

<h2>Δικαστική δαπάνη</h2>
Αν ο αναιρεσίβλητος ερημοδικαστεί στην αναιρετική δίκη, και ο αναιρεσείων ηττάται ως προς τον αναιρεσίβλητο, δεν επιδικάζονται δικαστικά έξοδα υπέρ του αναιρεσίβλητου αυτού, καθώς ο αναιρεσίβλητος δεν υποβλήθηκε σε δαπάνη<cite> ΑΠ 308/2019</cite><cite> ΑΠ 952/2015</cite>.

Αν ο αναιρεσίβλητος παραστεί στην αναιρετική δίκη, και η αναίρεση γίνει εν μέρει δεκτή, και ως εκ τούτου ο αναιρεσίβλητος ηττάται, τα δικαστικά έξοδα του αναιρεσείοντος θα επιβληθούν σε βάρος του αναιρεσίβλητου<cite> ΑΠ 308/2019</cite>.

Αν ο αναιρεσίβλητος είναι αναίτιος για την διεξαγωγή της αναιρετικής δίκης, και ο αναιρεσίβλητος ηττάται, δεν επιδικάζονται δικαστικά έξοδα σε βάρος του στην αναιρετική δίκη<cite> ΑΠ 1502/2018</cite><cite> άρ. 177 ΚΠολΔ</cite><cite> άρ. 183 ΚΠολΔ</cite>.

Αν ο αναιρεσίβλητος είναι το Δημόσιο, και εκπροσωπηθεί ενώπιον του Αρείου Πάγου με δήλωση του άρ. 242 παρ. 2 ΚΠολΔ του δικαστικού πληρεξουσίου του, και δεν καταθέσει προτάσεις, και η αναίρεση απορριφθεί, δεν επιδικάζονται δικαστικά έξοδα σε βάρος του αναιρεσείοντα, καθώς ο αναιρεσίβλητος δεν υποβλήθηκε σε δικαστικά έξοδα<cite> ΑΠ 637/2018</cite>.

Αν η αναίρεση γίνεται μόνο προς αντικατάσταση της αιτιολογίας, όπως για την αντικατάσταση της αιτιολογίας για απόρριψη της αγωγής ως αόριστης αντί μη νόμιμης, και η αναίρεση γίνει δεκτή, ο αναιρεσίβλητος δεν θεωρείται ότι νικήθηκε, και δεν επιδικάζονται δικαστικά έξοδα εις βάρος του αναιρεσίβλητου<cite> ΑΠ 495/2017</cite>.

Αν οι αναιρεσίβλητοι από υπερβολική πρόνοια έχουν παραστεί στην αναιρετική δίκη με διαφορετικό πληρεξούσιο δικηγόρο, και κατέθεσαν χωριστές προτάσεις, παρότι όλοι οι αναιρεσίβλητοι είχαν το ίδιο συμφέρον για απόρριψη της αίτησης αναίρεσης, και δεν υπήρχε ανάγκη αυτοτελούς υπεράσπισης, και ο αναιρεσείων ηττάται, ο αναιρεσείων καταδικάζεται στα δικαστικά έξοδα των αναιρεσιβλήτων, χωρίς να επιδικαστεί αυτοτελής δικαστική δαπάνη για τους αναιρεσίβλητους που επέδειξαν υπερβολική πρόνοια<cite> ΑΠ 1065/2014</cite>.

Αν η απόφαση αναιρεθεί, και δεν υπάρχει δικονομικό έδαφος για την περαιτέρω εκδίκαση της υπόθεσης από το Εφετείο στην ουσία, αλλά υπολείπεται μόνο η διατύπωση του διατακτικού της απόφασης με βάση το περιεχόμενο της αναιρετικής απόφασης και την έκταση της αναίρεσης, ο Άρειος Πάγος μπορεί να επιδικάσει ο ίδιος τα δικαστικά έξοδα του πρώτου βαθμού, του δεύτερου βαθμού, και της αναιρετικής δίκης<cite> ΑΠ 1505/2018</cite><cite> άρ. 580 παρ. 3 εδ. 1 ΚΠολΔ</cite>.

Αν η ερμηνεία των διατάξεις που εφαρμόστηκαν ήταν ιδιαίτερα δυσχερής, ο Άρειος Πάγος συμψηφίζει στο σύνολό της τη δικαστική δαπάνη μεταξύ των διαδίκων<cite> ΑΠ 318/2017</cite><cite> ΑΠ 446/2016</cite><cite> άρ. 179 ΚΠολΔ</cite><cite> άρ. 183 ΚΠολΔ</cite>.
</main>

  <footer role="contentinfo"><small>© Greek Law</small></footer>
</body>
</html>
